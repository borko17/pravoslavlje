{

  "s": "---------------------------------
#####	САДРЖАЈ:  #####

Књиге Старога Завјета:
1moj1-50....Прва књига Мојсијева
2moj1-40....Друга књига Мојсијева
3mој1-27....Трећа књига Мојсијева
4mој1-36....Четврта књига Мојсијева
5mој1-34....Пета књига Мојсијева
inav1-24....Књига Исуса Навина
sud1-21.....Књига о судијама
ruta1-4.....Књига о Рути
1sam1-31....Прва књига Самуилова
2sam1-24....Друга књига Самуилова
1car1-22....Прва књига о царевима
2car1-25....Друга књига о царевима
1dn1-29.....Прва књига дневника
2dn1-36.....Друга књига дневника
1jezd1-10...Прва књига Јездрина
nem1-13.....Књига Немијина
jest1-10....Књига о Јестири

ps1-151.....Псалми Давидови


---------------------------------"

  "p": "---------------------------------
#####  POMOĆ  #####

-- Skripta podržava unose u sledećim formatima:

1.) Jedan odlomak iz knjige. Primjeri: 
1moj1 ==> 1. Knjiga Mojsijeva, 1. Glava
ps5 ==> psalam 5.

2.) Više odlomaka u nizu. Primjeri:
1moj5-8 ==> 1moj5, 1moj6, i 1moj7, 1moj8.
ps1-10 ==> prvih 10 psalama.

3.) Jedan stih iz odlomka. Primjeri:
1moj9,13 ==> 1. Knjiga Mojsijeva, 9. glava, 13. stih
ps19,1 ==> Psalam 19., 1. stih

4.) Više stihova u nizu. Primjeri:
1moj12, 1-2 ==> 1. Knjiga Mojsijeva, 12. glava, prva dva stiha.
ps5,4-7 ==> psalam 5, stihovi 4, 5, 6, 7.
---------------------------------"

  "1moj1": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 1. 
Стварање свијета. Човјек обличје Божије.
---------------------------------
1. У *почетку створи † Бог небо и земљу. [*Јн 1, 1, 2; Јев 11, 3; Отк 4, 11; †Дап 17, 24.]
2. А земља бјеше без обличја и пуста, и бјеше тама над безданом; и дух Божји дизаше се над водом.
3. И *рече Бог: Нека буде † свјетлост. И би свјетлост. [*Пс 33, 9; † 2 Кор 4, 6.]
4. И видје Бог свјетлост да је добра; и растави Бог свјетлост од таме.
5. И свјетлост назва Бог дан, а таму назва ноћ. И би вече и би јутро, дан први.
6. Потом рече Бог: Нека буде свод посред воде, да раставља воду од воде.
7. И створи Бог свод, и растави воду под сводом од воде над сводом; и би тако.
8. А свод назва Бог небо. И би вече и би јутро, дан други.
9. Потом рече Бог: Нека се сабере *вода што је под небом на једно мјесто, и нека се покаже сухо. И би тако. [*Јов 38, 8; 2 Пет 3, 5.]
10. И сухо назва Бог земља, а зборишта водена назва мора; и видје Бог да је добро.
11. Опет рече Бог: Нека пусти земља из себе траву, биље, што носи сјеме, и дрво родно, које рађа род по својим врстама, у којем ће бити сјеме његово на земљи. И би тако.
12. И пусти земља из себе траву, биље, што носи сјеме по својим врстама, и дрво, које рађа род, у којем је сјеме његово по њиховијем врстама. И видје Бог да је добро.
13. И би вече и би јутро, дан трећи.
14. Потом рече Бог: Нека буду *видјела на своду небеском, да дијеле дан и ноћ, да буду знаци временима и данима и годинама; [*Пс 74, 16.]
15. И нека свијетле на своду небеском, да обасјавају земљу. И би тако.
16. И створи Бог два *видјела велика: видјело веће да управља даном, и видјело мање да управља ноћу, и звијезде. [*Пс 136, 7.]
17. И постави их Бог на своду небеском да обасјавају земљу.
18. И да управљају даном и ноћу, и да дијеле свјетлост од таме. И видје Бог да је добро.
19. И би вече и би јутро, дан четврти.
20. Потом рече Бог: Нека врве по води живе душе, и птице нека лете изнад земље под свод небески.
21. И створи Бог китове велике и све живе душе што се мичу, што проврвјеше по води по врстама својим, и све птице крилате по врстама њиховијем. И видје Бог да је добро;
22. И благослови их Бог говорећи: Рађајте се и множите се, и напуните воду по морима, и птице нека се множе на земљи.
23. И би вече и би јутро, дан пети.
24. Потом рече Бог: Нека земља пусти из себе душе живе по врстама њиховијем, стоку и ситне животиње и звијери земаљске по врстама њиховијем. И би тако.
25. И створи Бог звијери земаљске по врстама њиховијем, и стоку по врстама њезинијем, и све ситне животиње на земљи по врстама њиховијем. И видје Бог да је добро.
26. Потом рече Бог: Да начинимо *човјека по својему обличју, као што смо ми, који ће бити † господар од риба морских и од птица небеских и од стоке и од цијеле земље и од свијех животиња што се мичу по земљи. [*Еф 4, 24; Кол 1, 15; 3, 10; † Пс 8, 6.]
27. И створи Бог човјека по обличју својему, по обличју Божијему створи га; *мушко и женско створи их. [*Мт 19, 4.]
28. И благослови их Бог, и рече им Бог: Рађајте се и множите се, и напуните земљу, и владајте њом, и будите господари од риба морских и од птица небеских и од свега звериња што се миче по земљи.
29. И још рече Бог: Ево, дао сам вам све биље што носи сјеме по свој земљи, и сва дрвета родна која носе сјеме; то ће вам бити за храну.
30. А свјему звјерињу земаљском и свјема птицама небеским и свјему што се миче на земљи и у чем има душа жива, дао сам сву траву да једу. И би тако.
31. Тада погледа Бог све што је створио, и гле, *добро бјеше веома. И би вече и би јутро, дан шести. [*1 Тим 4, 4.]"

  "1moj2": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 2. 
Човјек у рају. Божија заповијест. Стварање жене: брак.
---------------------------------
1. Тако се доврши небо и земља и сва војска њихова.
2. И *сврши Бог до седмога дана дјела своја, која учини; и почину у седми дан од свијех дјела својих, која учини; [*Јев 4, 4.]
3. И благослови Бог седми дан, и посвети га, јер у тај дан почину од свијех дјела својих, која учини.
4. То је постање неба и земље, кад посташе, кад Господ Бог створи земљу и небо,
5. И сваку биљку пољску, докле је још не бјеше на земљи, и сваку травку пољску докле још не ницаше; јер Господ Бог још не пусти дажда на земљу, нити бјеше човјека да ради земљу,
6. Али се подизаше пара са земље да натапа сву земљу.
7. А створи Господ Бог човјека од праха земаљскога, и дуну му у нос дух животни; и поста *човјек душа жива. [*1 Кор 15, 45.]
8. И насади Господ Бог врт у Едему на истоку; и ондје намјести човјека, којега створи.
9. И учини Господ Бог, те никоше из земље свакојака дрвета лијепа за гледање и добра за јело, и дрво од *живота усред врта и дрво од знања добра и зла. [*1 Мој 3, 22; Отк 2, 7; 22, 2.]
10. А вода тецијаше из Едема натапајући врт, и оданде се дијељаше у четири ријеке.
11. Једној је име Фисон, она тече око цијеле земље Евилске, а ондје има злата,
12. И злато је оне земље врло добро; ондје има и бдела и драгога камена ониха.
13. А другој је ријеци име Геон, она тече око цијеле земље Хуске.
14. А трећој је ријеци име Хидекел, она тече к Асирској. А четврта је ријека Еуфрат.
15. И узевши Господ Бог човјека намјести га у врту Едемском, да га ради и да га чува.
16. И запријети Господ Бог човјеку говорећи: Једи слободно са свакога дрвета у врту;
17. Али с дрвета од знања добра и зла, с њега не једи; јер у који дан окусиш с њега, *умријећеш. [*1 Кор 15, 21; Рим 6, 23.]
18. И рече Господ Бог: Није добро да је човјек сам; да му начиним друга према њему.
19. Јер Господ Бог створи од земље све звијери пољске и све птице небеске, и доведе к Адаму да види како ће коју назвати, па како Адам назове коју животињу, онако да јој буде име;
20. И Адам надједе име сваком живинчету и свакој птици небеској и свакој звијери пољској; али се не нађе Адаму друг према њему.
21. И Господ Бог пусти тврд сан на Адама, те заспа; па му узе једно ребро, и мјесто попуни месом;
22. И Господ Бог створи жену од ребра, које узе Адаму, и доведе је к Адаму.
23. А Адам рече: Сада ето кост од мојих кости, и тијело од мојега тијела. Нека јој буде име човјечица, јер је узета од човјека.
24. Зато ће *оставити човјек оца својега и матер своју, и прилијепиће се к жени својој, и биће двоје једно тијело. [*Мт 19, 5; 1 Кор 6, 16; Еф 5, 31.]
25. А бјеху обоје голи, Адам и жена му, и не бјеше их срамота."

  "1moj3": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 3. 
Први гријех, проклетство и пророштво о Сјемену женином (протојеванђеље).
---------------------------------
1. Али *змија бјеше лукава мимо све звијери пољске, које створи Господ Бог; па рече жени: Је ли истина да је Бог казао да не једете са свакога дрвета у врту? [*Отк 12, 9; 20, 2.]
2. А жена рече змији: Ми једемо рода са свакога дрвета у врту;
3. Само рода с онога *дрвета усред врта, казао је Бог, не једите и не дирајте у њ, да не умрете. [*1 Мој 2, 17.]
4. А змија рече жени: Нећете ви умријети;
5. Него зна Бог да ће вам се у онај дан кад окусите с њега отворити очи, па ћете постати као богови и знати што је добро што ли зло.
6. И жена, видећи да је род на дрвету добар за јело и да га је милина гледати и да је дрво врло драго ради знања, *узабра рода с њега и окуси, па даде и мужу својему, те и он окуси. [*1 Тим 2, 14.]
7. Тада им се отворише очи, и видјеше да су *голи; па сплетоше лишћа смокова и начинише себи прегаче. [*1 Мој 2, 25.]
8. И зачуше глас Господа Бога, који иђаше по врту кад захлади; и *сакри се Адам и жена му испред Господа Бога међу дрвета у врту. [*Јер 23, 24; Пс 139, 7-10.]
9. А Господ Бог викну Адама и рече му: Гдје си?
10. А он рече: Чух глас твој у врту, па се поплаших, јер сам го, те се сакрих.
11. А Бог рече: Ко ти каза да си го? Да нијеси јео с онога дрвета што сам ти забранио да не једеш с њега?
12. А Адам рече: Жена коју си удружио са мном, она ми даде с дрвета, те једох.
13. А Господ Бог рече жени: Зашто си то учинила? А жена одговори: *3мија ме превари, те једох. [*2 Кор 11, 3.]
14. Тада рече Господ Бог змији: Кад си то учинила, да си проклета мимо свако живинче и мимо све звијери пољске; на трбуху да се вучеш и *прах да једеш до својега вијека. [*Ис 65, 25.]
15. И још мећем непријатељство између тебе и жене и између сјемена *твојега и сјемена † њезина; **оно ће ти на главу стајати, а ти ћеш га у пету уједати. [*1 Јн 3, 8; † Гал 4, 4; **Рим 16, 20; Јев 2, 14; Отк 12, 7, 17.]
16. А жени рече: Теби ћу многе муке задати кад затрудниш, с мукама ћеш дјецу рађати, и воља ће твоја стајати под влашћу мужа твојега, и он ће ти бити *господар. [*Еф 5, 22, 23, 24; 1 Тим 2, 11, 12.]
17. Па онда рече Адаму: Што си послушао жену и окусио с дрвета с којега сам ти забранио рекавши да не једеш с њега, *земља да је проклета с тебе; с муком ћеш се од ње хранити до својега вијека; [*1 Мој 8, 21, 22; Јов 31, 38, 39.]
18. Трње и коров ће ти рађати, а ти ћеш јести зеље пољско;
19. *Са знојем лица својега јешћеш хљеб, докле се не вратиш у земљу од које си узет; јер си прах, и у прах ћеш се вратити. [*Проп 12, 7; Пс 104, 29; 2 Сол 3, 10.]
20. И Адам надједе жени својој име Ева, зато што је она мати свјема живима.
21. И начини Господ Бог Адаму и жени његовој хаљине од коже, и обуче их у њих.
22. И рече Господ Бог: Ето, *човјек поста као један од нас знајући што је добро што ли зло; али сада да не пружи руке своје и узбере и с дрвета од живота, и окуси, те до вијека живи! [*1 Мој 3, 5.]
23. И Господ Бог изагна га из врта Едемскога да ради земљу, од које би узет;
24. И изагнав човјека, постави пред вртом Едемским херувима с пламенијем мачем, који се вијаше и тамо и амо, да чува пут ка дрвету од живота."

  "1moj4": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 4. 
Адамови синови. Каиново убиство брата својега. Њихови потомци.
---------------------------------
1. Послије тога Адам позна Еву жену своју, а она затрудње и роди Каина, и рече: Добих човјека од Господа.
2. И роди опет брата његова Авеља. И Авељ поста пастир, а Каин ратар.
3. А послије некога времена догоди се, те Каин принесе Господу принос од рода земаљскога;
4. А и Авељ принесе од првина стада својега и од њихове претилине. И Господ *погледа на Авеља и на његов принос, [*Јев 11, 4.]
5. А на Каина и на његов принос не погледа. Зато се Каин расрди веома, и лице му се промијени.
6. Тада рече Господ Каину: Што се срдиш? Што ли ти се лице промијени?
7. Нећеш ли бити мио кад добро чиниш? А кад не чиниш добро, гријех је на вратима. А воља је његова под твојом влашћу, и ти си му старији.
8. Послије говораше Каин с Авељом братом својим. Али кад бијаху у пољу, скочи Каин на Авеља, брата својега, и *уби га. [*1 Јн 3, 12.]
9. Тада рече Господ Каину: Гдје ти је брат Авељ? А он одговори: Не знам; зар сам ја чувар брата својега?
10. А Бог рече: Шта учини! Глас крви брата твојега *виче са земље к мени. [*Мт 23, 35; Јев 12, 24.]
11. И сада, да си проклет на земљи, која је отворила уста своја да прими крв брата твојега из руке твоје.
12. Кад земљу узрадиш, неће ти више давати блага својега. Бићеш потукач и бјегунац на земљи.
13. А Каин рече Господу: Кривица је моја велика да ми се не може опростити.
14. Ево ме *тјераш данас из ове земље да се кријем испред тебе, и да се скитам и потуцам по земљи, па ће ме убити ко ме удеси. [*Јов 15, 20-24.]
15. А Господ му рече: Зато, ко убије Каина, седам ће се пута за то покајати. И начини Господ *знак на Каину да га не убије ко га сретне. [*Јез 9, 6; Отк 7, 3, 4.]
16. И отиде Каин испред Господа, и насели се у земљи Наидској на истоку према Едему.
17. И позна Каин жену своју, а она затрудње и роди Еноха. И сазида град и прозва га по имену сина својега Енох.
18. А Еноху роди се Гаидад; а Гаидад роди Малелеила; а Малелеило роди Матусала; а Матусал роди Ламеха.
19. И узе Ламех двије жене: једној бјеше име Ада, а другој Села.
20. И Ада роди Јовила; од њега се народише који живе под шаторима и стоку пасу.
21. А брату његову бјеше име Јувал; од њега се народише гудачи и свирачи.
22. А и Села роди Товела, који бјеше вјешт ковати свашта од мједи и од гвожђа; а сестра Товелу бјеше Ноема.
23. И рече Ламех својим женама, Ади и Сели: Чујте глас мој, жене Ламехове, послушајте ријечи моје: Убићу човјека за рану своју и младића за масницу своју.
24. Кад ће се Каин осветити *седам пута, Ламех ће седамдесет и седам пута. [*1 Мој 4, 15.]
25. А Адам опет позна жену своју, и она роди сина, и надје му име Сит, јер ми, рече, Бог даде другога сина за Авеља, којега уби Каин.
26. И Ситу се роди син, којему надједе име Енос. Тада се поче *призивати име Господње. [*1 Мој 12, 8.]"

  "1moj5": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 5. 
Родослов патријараха од Адама до Ноја.
---------------------------------
1. Ово је *племе Адамово. Кад Бог створи човјека, по обличју својему створи га. [*Лк 3, 38.]
2. *Мушко и женско створи их, и благослови их, и назва их човјек, кад бише створени. [*1 Мој 1, 27.]
3. И поживје Адам сто и тридесет година, и роди сина по обличју својему, као што је он, и надједе му име Сит.
4. А родив Сита, поживје Адам осам стотина година, рађајући синове и кћери;
5. Тако поживје Адам свега девет стотина и тридесет година; и умрије.
6. А Сит поживје сто и пет година, и роди Еноса;
7. А родив Еноса, поживје Сит осам стотина и седам година, рађајући синове и кћери;
8. Тако поживје Сит свега девет стотина и дванаест година; и умрије.
9. А Енос поживје деведесет година, и роди Кајинана;
10. А родив Кајинана, поживје Енос осам стотина и петнаест година, рађајући синове и кћери;
11. Тако поживје Енос свега девет стотина и пет година; и умрије.
12. А Кајинан поживје седамдесет година, и роди Малелеила;
13. А родив Малелеила, поживје Кајинан осам стотина и четрдесет година, рађајући синове и кћери;
14. Тако поживје Кајинан свега девет стотина и десет година; и умрије.
15. А Малелеило поживје шездесет и пет година, и роди Јареда;
16. А родив Јареда, поживје Малелеило осам стотина и тридесет година, рађајући синове и кћери;
17. Тако поживје Малелеило свега осам стотина и деведесет и пет година; и умрије.
18. А Јаред поживје сто и шездесет и двије године, и роди Еноха;
19. А родив Еноха, поживје Јаред осам стотина година, рађајући синове и кћери;
20. Тако поживје Јаред свега девет стотина и шездесет и двије године; и умрије.
21. А Енох поживје шездесет и пет година, и роди Матусала;
22. А родив Матусала, поживје Енох једнако *по вољи Божјој триста година, рађајући синове и кћери; [*1 Мој 6, 9.]
23. Тако поживје Енох свега триста и шездесет и пет година;
24. И живећи *Енох једнако по вољи Божјој, нестаде га, јер га узе Бог. [*2 цар 2, 11; Јев 11, 5.]
25. А Матусал поживје сто и осамдесет и седам година, и роди Ламеха;
26. А родив Ламеха, поживје Матусал седам стотина и осамдесет и двије године, рађајући синове и кћери;
27. Тако поживје Матусал свега девет стотина и шездесет и девет година; и умрије.
28. А Ламех поживје сто и осамдесет и двије године, и роди сина,
29. И надједе му име Ноје говорећи: Овај ће нас одморити од посала наших и од труда руку наших на земљи, коју *прокле Господ. [*1 Мој 3, 17.]
30. А родив Ноја, поживје Ламех пет стотина и деведесет и пет година, рађајући синове и кћери;
31. Тако поживје Ламех свега седам стотина и седамдесет и седам година; и умрије.
32. А Ноју кад би пет стотина година, роди Ноје Сима, Хама и Јафета."

  "1moj6": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 6. 
Неваљалство људи. Ноје. Објављење Потопа. Грађење ковчега.
---------------------------------
1. А кад се људи почеше множити на земљи, и кћери им се народише,
2. Видећи *синови Божји кћери човјечије како су лијепе, узимаше их за жене које хтјеше. [*Јов 1, 6; 2 Пет 2, 4; Јуд 6.]
3. А Господ рече: Неће се дух мој до вијека прети с људима, јер су тијело; нека им још сто и двадесет година.
4. А бијаше тада дивова на земљи; а и послије, кад се синови Божји састајаху са кћерима човјечијим, па им оне рађаху синове; то бејаху *силни људи, од старине на гласу. [*Јез 32, 27.]
5. И Господ видећи да је неваљалство људско велико на земљи, и да су све *мисли срца њихова свагда само зле, [*1 Мој 8, 21.]
6. *Покаја се Господ што је створио човјека на земљи, и би му жао у срцу. [*4 Мој 23, 19.]
7. И рече Господ: Хоћу да истријебим са земље људе које сам створио, од човјека до стоке и до ситне животиње и до птица небеских; јер се кајем што сам их створио.
8. Али Ноје нађе милост пред Господом.
9. Ово су догађаји Нојеви: Ноје бјеше човјек *праведан и безазлен својега вијека; † по вољи Божјој свагда живљаше Ноје. [*Јев 11, 7; † 1 Мој 5, 22.]
10. И роди Ноје три сина: Сима, Хама и Јафета.
11. А земља се поквари пред Богом, и напуни се земља безакоња.
12. И *погледа Бог на земљу, а она бјеше покварена; јер свако тијело поквари пут свој на земљи. [*Пс 14, 2, 3.]
13. И рече Бог Ноју: *Крај свакоме тијелу дође преда ме, јер напунише земљу безакоња; и ево хоћу да их затрем са земљом. [*Ам 8, 2.]
14. Начини себи ковчег од дрвета гофера, и начини прегратке у ковчегу; и затопи га смолом изнутра и споља.
15. И начини га овако: у дужину нека буде триста лаката, у ширину педесет лаката, и у висину тридесет лаката;
16. Пусти доста свјетлости у ковчег; и кров му сведи озго од лакта; и удари врата ковчегу са стране; и начини га на три боја: доњи, други и трећи.
17. Јер, ево, пустићу потоп на земљу, да истријебим свако тијело, у којем има жива душа под небом; што је год на земљи све ће изгинути.
18. Али ћу с тобом учинити завјет свој: и ући ћеш у ковчег ти и синови твоји и жена твоја и жене синова твојих с тобом.
19. И од свега жива, од свакога тијела, узећеш у ковчег по двоје, да сачуваш у животу са собом; а мушко и женско нека буде.
20. Од птица по врстама њиховијем, од стоке по врстама њезинијем, и од свега што се миче на земљи по врстама његовијем, од свега по двоје нека уђе с тобом, да их сачуваш у животу.
21. И узми са собом свега што се једе, и чувај код себе, да буде хране теби и њима.
22. И Ноје учини како му заповједи Бог, све онако учини."

  "1moj7": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 7. 
Настаје Потоп.
---------------------------------
1. И рече Господ Ноју: Уђи у ковчег ти и сав дом твој; јер те нађох праведна пред собом овога вијека.
2. Узми са собом од свијех животиња чистих по седморо, све мужјака и женку његову; а од животиња нечистих по двоје, мужјака и женку његову,
3. Такође и од птица небеских по седам, мужјака и женку његову, да им се сачува сјеме на земљи.
4. Јер ћу до седам дана пустити дажд на земљу за четрдесет дана и четрдесет ноћи, и истријебићу са земље свако тијело живо које сам створио.
5. И Ноје учини *све што му заповједи Господ. [*1 Мој 6, 22.]
6. И бјеше Ноју шест стотина година кад дође потоп на земљу.
7. И уђе Ноје у ковчег и синови његови и жена његова и жене синова његовијех с њим због потопа.
8. Од животиња чистих и од животиња нечистих и од птица и од свега што се миче по земљи,
9. Уђе к Ноју у ковчег по двоје, мушко и женско, као што бјеше Бог заповједио Ноју.
10. А у седми дан дође потоп на земљу.
11. Кад је било Ноју шест стотина година, те године другога мјесеца, седамнаести дан тога мјесеца, тај дан развалише се сви извори великога бездана, и отворише се уставе небеске;
12. И удари дажд на земљу за четрдесет дана и четрдесет ноћи.
13. Тај дан уђе у ковчег Ноје и Сим и Хам и Јафет, синови Нојеви, и жена Нојева и три жене синова његовијех с њима;
14. Они и свакојаке звијери по врстама својим, и свакојака стока по врстама својим, и што се год миче по земљи по врстама својим, и птице све по врстама својим, и што год лети и има крила;
15. Дође к Ноју у ковчег по двоје од свакога тијела у којем има жива душа.
16. Мушко и женско од свакога тијела уђоше, као што бјеше Бог заповједио Ноју; па Господ затвори за њим.
17. И би потоп на земљи за четрдесет дана; и вода дође и узе ковчег, и подиже га од земље.
18. И навали вода, и уста јако по земљи, и ковчег стаде пловити водом.
19. И наваљиваше вода све већма по земљи, и покри сва највиша брда што су под цијелијем небом.
20. Петнаест лаката дође вода изнад брда, пошто их покри.
21. Тада изгибе свако *тијело штосе мицаше на земљи, птице и стока, и звијери и све што гамиже по земљи, и сви људи. [*Јов 22, 16; 2 Пет 3, 6.]
22. Све што имаше душу живу у носу, све што бијаше на суху, помрије.
23. И истријеби се свако тијело живо на земљи, и људи и стока што год гамиже и птице небеске, све, велим, истријеби се са земље; само Ноје оста и што с њим бјеше у ковчегу.
24. И стајаше вода поврх земље сто и педесет дана."

  "1moj8": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 8. 
Крај Потопа. Нојеве жртве из захвалности. Господње обећање.
---------------------------------
1. А Бог се опомену Ноја и свијех звијери и све стоке што бјеху с њим у ковчегу; и посла Бог вјетар на земљу да узбије воду.
2. И затворише се *извори бездану и уставе небеске, и дажд с неба престаде. [*1 Мој 7,11.]
3. И стаде вода опадати на земљи, и једнако опадаше послије сто и педесет дана;
4. Те се устави ковчег седмога мјесеца дана седамнаестога на планини Арарату.
5. И вода опадаше све већма до десетога мјесеца; и првога дана десетога мјесеца показаше се врхови од брда.
6. А послије четрдесет дана отвори Ноје прозор на ковчегу, који бјеше начинио;
7. И испусти гаврана, који једнако одлијеташе и долијеташе докле не пресахну вода на земљи.
8. Па пусти и голубицу да би видио је ли опала вода са земље.
9. А голубица не нашавши гдје би стала ногом својом, врати се к њему у ковчег, јер још бјеше вода по свој земљи; и Ноје пруживши руку, ухвати је и узе к себи у ковчег.
10. И почека још седам дана, па опет испусти голубицу из ковчега.
11. И пред вече врати се к њему голубица и, гле, у кљуну јој лист маслинов, који бјеше откинула; тако позна Ноје да је опала вода са земље.
12. Али почека још седам дана, па опет испусти голубицу, а она му се више не врати.
13. Шест стотина прве године вијека Нојева први дан првога мјесеца усахну вода на земљи; и Ноје откри кров на ковчегу, и угледа земљу суху.
14. А другога мјесеца двадесет седмога дана бјеше сва земља суха.
15. Тада рече Бог Ноју говорећи:
16. Изиди из ковчега, ти и жена твоја и синови твоји и жене синова твојих с тобом;
17. Све звијери што су с тобом од свакога тијела, птице и стоку и што год гамиже по земљи, изведи са собом, нека се разиђу по земљи, и нека се *плоде и множе на земљи. [*1 Мој 1, 22.]
18. И изиде Ноје и синови његови и жена његова и жене синова његовијех с њим.
19. Све звијери, све ситне животиње, све птице и све што се миче по земљи по својим врстама изидоше из ковчега.
20. И начини Ноје жртвеник Господу и узе од сваке чисте стоке и од свијех птица чистијех и принесе на жртвенику жртве паљенице.
21. И Господ омириса мирис угодни и рече у срцу својем: Нећу више клети земље с људи, што је *мисао срца човјечјега зла од малена; нити ћу више убијати свега што живи, као што учиних. [*1 Мој 6, 5; Јов 14. 4; Мт 15, 19; Рим 3, 23.]
22. Отселе докле буде земље, неће *нестајати сјетве ни жетве, студени ни врућине, љета ни зиме, дана ни ноћи. [*Ис 54, 9.]"

  "1moj9": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 9. 
Закони за нови свијет. Завјет и дуга. Нојево проклетство и благослов његове дјеце.
---------------------------------
1. И Бог благослови Ноја и синове његове, и рече им: *Рађајте се и множите се, и напуните земљу; [*1 Мој 1, 28.]
2. И све звијери земаљске и све птице небеске и све што иде по земљи и све рибе морске нека вас се боје и страше; све је предано у ваше руке.
3. Што се год миче и живи, нека вам буде за јело, све вам *то дадох као зелену траву. [*Кол 2, 16.]
4. Али не једите меса с душом његовом, а то му је крв.
5. Јер ћу и вашу крв, душе ваше, искати; од сваке ћу је звијери искати; из руке самога човјека, из руке свакога брата његова искаћу душу човјечију.
6. Ко пролије крв човјечију, његову ће крв пролити *човјек; јер је Бог по својему † обличју створио човјека. [*3 Мој 24, 17; Мт 26, 52; Отк 13, 10; † 1 Мој 1, 27.]
7. Рађајте се, дакле, и множите се; народите се веома на земљи и намножите се на њој.
8. И рече Бог Ноју и синовима његовијем с њим, говорећи:
9. А *ја, ево, постављам завјет свој с вама и с вашим сјеменом након вас, [*1 Мој 6, 18.]
10. И са свијем животињама што су с вама од птица, од стоке и од свега звијерја земаљскога што је с вама, са свачим што је изашло из ковчега, и са свијем звијерјем земаљским.
11. Постављам завјет свој с вама, те отселе неће ниједно тијело погинути од потопа, нити ће више бити потопа да затре земљу.
12. И рече Бог: Ево знак завјета који постављам између себе и вас и сваке живе твари, која је с вама до вијека:
13. Метнуо сам дугу своју у облаке, да буде знак завјета између мене и земље.
14. Па кад облаке навучем на земљу, видјеће се дуга у облацима,
15. И опоменућу се завјета својега који је између мене и вас и сваке душе живе у сваком тијелу, и неће више бити од воде потопа да затре свако тијело.
16. Дуга ће бити у облацима, па ћу је погледати, и опоменућу се вјечнога завјета између Бога и сваке душе живе у сваком тијелу које је на земљи.
17. И рече Бог Ноју: То је знак завјета који сам учинио између себе и свакога тијела на земљи.
18. А бијаху синови Нојеви који изидоше из ковчега: *Сим и Хам и Јафет; а Хам је отац Хананцима. [*1 Мој 5, 32.]
19. То су три сина Нојева, и од њих се насели сва земља.
20. А Ноје поче радити земљу, и посади виноград.
21. И напив се вина, опи се и откри се насред шатора својега.
22. А Хам, отац Хананцима, видје голотињу оца својега и каза обојици браће своје напољу.
23. А Сим и Јафет узеше хаљину и огрнуше је обојица на рамена своја, и идући натрашке покрише њом голотињу оца својега, лицем натраг окренувши се да не виде голотиње оца својега.
24. А кад се Ноје пробуди од вина, дозна шта му је учинио млађи син,
25. И рече: Проклет да је Ханан, и да буде слуга слугама браће своје!
26. И још рече: Благословен да је Господ Бог Симов, и Ханан да му буде слуга!
27. Бог да рашири Јафета да *живи у шаторима Симовијем, а Ханан да им буде слуга! [*Еф 3, 6.]
28. И поживје Ноје послије потопа триста и педесет година.
29. А свега поживје Ноје девет стотина и педесет година; и умрије."

  "1moj10": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 10. 
Таблица народа.
---------------------------------
1. А ово су племена синова Нојевијех, Сима, Хама и Јафета, којима се родише синови послије потопа.
2. Синови Јафетови: Гамер и Магог и Мадај и Јаван и Товел и Месех и Тирас.
3. А синови Гамерови: Асханас и Рифат и Тогарма.
4. А синови Јаванови: Елиса и Тарсис, Китим и Доданим.
5. Од њих се раздијелише острва народа на земљама својим, свако по језику својему и по породицама својим, у народима својим.
6. А синови Хамови: Хус и Месраин, Фуд и Ханан.
7. А синови Хусови: Сава и Евила и Савата и Регма и Саватака. А синови Регмини: Сава и Дадан.
8. Хус роди и Неврода; а он први би силан на земљи;
9. Бјеше добар ловац пред Господом; зато се каже: Добар ловац пред Господом као Неврод.
10. А почетак царству његову бјеше Вавилон и Орех и Архад и Халани у земљи Сенару.
11. Из те земље изађе Асур, и сазида Ниневију и Ровот град и Халах,
12. И Дасем између Ниневије и Халаха; то је град велик.
13. А Месраин роди Лудеје и Енемеје и Лавеје и Нефталеје,
14. И Патросеје и Хасмеје, одакле изађоше Филистеји и Гафтореји.
15. А Ханан роди Сидона, првенца својега, и Хета,
16. И Јевусеја и Амореја и Гергесеја,
17. И Евеја и Арукеја и Асенеја,
18. И Арадеја и Самареја и Аматеја. А послије се расијаше племена Хананејска.
19. И бјеху међе Хананејске од Сидона идући на Герар па до Газе, и идући на Содом и Гомор и Адаму и Севојим па до Даса.
20. То су синови Хамови по породицама својим и по језицима својим, у земљама својим и у народима својим.
21. И Симу родише се синови, најстаријему брату Јафетову, оцу свијех синова Еверовијех.
22. Синови Симови бјеху: Елам и Асур и Арфаксад и Луд и Арам.
23. А синови Арамови: Уз и Ул и Гатер и Мас.
24. А Арфаксад роди Салу, а Сала роди Евера.
25. А Еверу се родише два сина: Једном бјеше име Фалек, јер се у његово вријеме *раздијели земља, а брату његову име Јектан. [*5 Мој 32, 8.]
26. А Јектан роди Елмодада и Салета и Сармота и Јараха,
27. И Одора и Евила и Деклу,
28. И Евала и Авимаила и Саву,
29. И Уфира и Евилу и Јовава, ти сви бјеху синови Јектанови.
30. И живљаху од Масе, како се иде на Сафир, до гора источнијех.
31. То су синови Симови по породицама својим и по језицима својим, у земљама својим и у народима својим.
32. То су породице синова Нојевијех по племенима својим, у народима својим; и од *њих се раздијелише народи по земљи послије потопа. [*1 Мој 9, 19.]"

  "1moj11": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 11. 
Грађење куле у Вавилону. Пометња језика и расељење народа. Родослов од Сима до Аврама.
---------------------------------
1. А бијаше на цијелој земљи један језик и једнаке ријечи.
2. А кад отидоше од истока, нађоше равницу у земљи Сенарској, и населише се ондје.
3. Па рекоше међу собом: Хајде да правимо плоче и да их у ватри печемо. И бјеху им опеке умјесто камена и смола земљана умјесто креча.
4. Послије рекоше: Хајде да сазидамо град и кулу, којој ће врх бити до неба, да стечемо себи име, да се не бисмо расијали по земљи.
5. А Господ *сиђе да види град и кулу, што зидаху синови човјечији. [*1 Мој 18, 21.]
6. И рече Господ: Гле, народ један, и један језик у свијех, и то почеше радити, и неће им сметати ништа да не ураде што су наумили.
7. Хајде да сиђемо и да им пометемо језик да не разумију један другога што говоре.
8. Тако их Господ расу оданде по свој земљи, те не сазидаше града.
9. Зато се прозва Вавилон, јер ондје помете Господ језик цијеле земље, и оданде их расу Господ по свој земљи.
10. Ово је племе *Симово: Бијаше Симу сто година кад роди Арфаксада, друге године послије потопа. [*1 Мој 10, 22.]
11. А родив Арфаксада, поживје Сим пет стотина година, рађајући синове и кћери.
12. А Арфаксад поживје тридесет и пет година, и роди Салу;
13. А родив Салу, поживје Арфаксад четири стотине и три године, рађајући синове и кћери.
14. А Сала поживје тридесет година, и роди Евера;
15. А родив Евера, поживје Сала четири стотине и три године, рађајући синове и кћери.
16. А Евер поживје тридесет и четири године, и роди Фалека;
17. А родив Фалека, поживје Евер четири стотине и тридесет година, рађајући синове и кћери.
18. А Фалек поживје тридесет година, и роди Рагава;
19. Ародив Рагава, поживје Фалек двјеста и девет година, рађајући синове и кћери.
20. А Рагав поживје тридесет и двије године и роди Серуха;
21. А родив Серуха, поживје Рагав двјеста и седам година, рађајући синове и кћери.
22. А Серух поживје тридесет година, и роди Нахора;
23. А родив Нахора, поживје Серух двјеста година, рађајући синове и кћери.
24. А Нахор поживје двадесет и девет година, и роди Тару;
25. А родив Тару, поживје Нахор сто и деветнаест година, рађајући синове и кћери.
26. А Тара поживје седамдесет година, и роди Аврама, Нахора и Арана.
27. А ово је племе Тарино: Тара роди Аврама, Нахора и Арана; а Аран роди Лота.
28. И умрије Аран прије Таре оца својега на постојбини својој, у Уру Халдејском.
29. И ожени се Аврам и Нахор, и жени Аврамовој бјеше име Сара, а жени Нахоровој име *Мелха, кћи Арана, оца Мелхе и Јесхе. [*1 Мој 22, 20.]
30. А Сара бјеше нероткиња, и не имаше порода.
31. И узе Тара сина својега Аврама и Лота сина Аранова, унука својега, а Сару снаху своју, жену Аврама сина својега; и пођоше заједно из *Ура Халдејскога да иду у земљу Хананску, и дођоше до Харана и ондје се настанише. [*Нем 9, 7.]
32. И поживје Тара свега двјеста и пет година; и умрије Тара у Харану."

  "1moj12": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 12. 
Позив Авраму. Полазак у земљу Хананску. Прво обећање. Боравак као странца у Мисиру.
---------------------------------
1. И *рече Господ Авраму: Иди из земље своје и од рода својега и из дома оца својега у земљу коју ћу ти ја показати. [*4 Мој 23, 9; Дап 7, 3; Јев 11, 8.]
2. И учинићу од тебе велик народ, и *благословићу те, и име твоје прославићу, и ти ћеш бити благослов. [*1 Мој 24, 35.]
3. *Благословићу оне који тебе узблагосиљају, и проклећу оне који тебе успроклињу; и † у теби ће бити благословена сва племена на земљи. [*2 Мој 23, 22; † 1 Мој 18, 18; 22, 18; 26, 4; Пс 72, 17; Дап 3, 25; Гал 3, 8.]
4. Тада пође Аврам, као што му каза Господ, и с њим пође Лот. А бјеше Авраму седамдесет и пет година кад пође из Харана.
5. И узе Аврам Сару, жену своју, и Лота, сина брата својега, са свијем благом које бјеху стекли и с душама које бјеху добили у Харану; и пођоше у земљу Хананску, и дођоше у њу.
6. И прође Аврам ту земљу до мјеста Сихема и до равнице Морешке; а бијаху тада Хананеји у тој земљи.
7. И јави се Господ Авраму и рече: *Твојему сјемену даћу земљу ову. И Аврам начини ондје жртвеник Господу који му се јавио. [*1 Мој 13, 15; 17, 8; Дап 7, 5.]
8. Послије отиде оданде на брдо које је према истоку од Ветиља, и ондје разапе шатор свој, те му Ветиљ бјеше са запада, а Гај с истока; и ондје начини Господу жртвеник, и призва име Господње.
9. Оданде отиде Аврам даље идући на југ.
10. Али наста глад у оној земљи, те Аврам сиђе у Мисир да се ондје склони; јер глад бјеше велика у оној земљи.
11. А кад се приближи да већ уђе у Мисир, рече Сари, жени својој: Гле, знам да си жена лијепа у лицу.
12. Зато кад те виде Мисирци рећи ће: Ово му је жена. Па ће ме убити, а тебе ће оставити у животу.
13. Него хајде, кажи да си ми сестра, те ће мени бити добро тебе ради и остаћу у животу уз тебе.
14. И кад дође Аврам у Мисир, видјеше Мисирци жену да је врло лијепа.
15. И видјеше је кнезови Фараонови, и хвалише је пред Фараоном. И узеше је у двор Фараонов.
16. И он чињаше добро Авраму ње ради, те имаше оваца и говеда и магараца и слугу и слушкиња и магарица и камила.
17. Али Господ пусти велика *злана Фараона и на дом његов због Саре, жене Аврамове. [*Пс 105, 14.]
18. Тада дозва Фараон Аврама и рече му: Шта ми то учини? Зашто ми нијеси казао да ти је жена?
19. Зашто си казао: Сестра ми је, те је узех за жену? Сад ето ти жене, узми је, па иди.
20. И Фараон заповједи људима за њ, те га испратише и жену његову и што год имаше."

  "1moj13": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 13.
ПРВА КЊИГА МОЈСИЈЕВА КОЈА СЕ ЗОВЕ ПОСТАЊЕ
Глава Аврам се одјељује од Лота. Поновљено обећање.
---------------------------------
1. Тако отиде Аврам из Мисира горе на југ, он и жена му и све што имаше, такођер и Лот с њим.
2. А бијаше Аврам врло *богат стоком, сребром и златом. [*ПрС 10, 22.]
3. И иђаше својим путовима од југа све до Ветиља, до мјеста гдје му прво бијаше шатор, између Ветиља и Гаја,
4. *До мјеста гдје пређе бјеше начинио жртвеник; и ондје призва Аврам име Господње. [*1 Мој 12, 8.]
5. А и Лот који иђаше с Аврамом, имаше оваца и говеда и шатора.
6. И земља не могаше их носити заједно, јер благо њихово бијаше велико да не могаху живјети заједно,
7. И бијаше свађа међу пастирима Аврамове стоке и пастирима Лотове стоке. А у то вријеме живљаху Хананеји и Ферезеји у оној земљи.
8. Па Аврам рече Лоту: Немој да се свађамо ја и ти, ни моји пастири и твоји пастири; јер смо браћа.
9. Није ли ти отворена цијела земља? Одијели се од мене. Ако ћеш ти налијево, ја ћу надесно; ако ли ћеш ти надесно, ја ћу налијево.
10. Тада Лот подиже очи своје и сагледа сву равницу Јорданску како цијелу натапаше ријека, бјеше као врт Господњи, као земља Мисирска, све до Загора, прије него Господ затре Содом и Гомору.
11. И Лот изабра себи сву равницу Јорданску, и отиде Лот на исток; и раздијелише се један од другога:
12. Аврам живљаше у земљи Хананској, а Лот живљаше по градовима у оној равници премјештајући своје шаторе до Содома.
13. А људи у Содому бијаху *неваљали, и гријешаху Господу веома. [*1 Мој 18, 20; 19, 4-9.]
14. А Господ рече Авраму, пошто се Лот одијели од њега: Подигни сада очи своје, па погледај с мјеста гдје си на сјевер и на југ и на исток и на запад.
15. Јер сву земљу што видиш теби ћу дати и сјемену твојему до вијека.
16. И *учинићу да сјемена твојега буде као праха на земљи; ако ко узможе избројити прах на земљи, моћи ће избројити и сјеме твоје. [*1 Мој 28, 14; 4 Мој 23, 10.]
17. Устани и пролази ту земљу у дужину и у ширину; јер ћу је теби дати.
18. И Аврам диже шаторе и дође и *насели се у равници Мамријској, која је код Хеврона, и ондје начини жртвеник Господу. [*1 Мој 14, 13, 24.]"

  "1moj14": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 14. 
Рат царева. Аврам спасава Лота, а Мелхиседек благосиља Аврама.
---------------------------------
1. А кад бјеше Амарфалцар Сенарски, Ариох цар Еласарски, Ходологомор цар Еламски и Таргал цар Гојимски,
2. Завојштише на Валу цара Содомскога, и на Варсу цара Гоморскога, и на Сенара цара *Адамскога, и на Симовора цара Севојимскога и на цара од Валаке, који је сада Сигор. [*5 Мој 29, 23.]
3. Сви се ови скупише у долини Сидимској, која је сада Слано море.
4. Дванаест година бјеху служили Ходологомору, па тринаесте године одметнуше се.
5. А четрнаесте године дође Ходологомор и цареви који бијаху с њим, и побише Рафаје у Астароту Карнајимском и Зузеје у Аму и Омеје у пољу Киријатајском,
6. И Хореје у планини њиховој Сиру до равнице Фаранске покрај пустиње.
7. Отуда вративши се, дођоше у Ен-Миспат, који је сада Кадис, и исјекоше све који живљаху у земљи Амаличкој, и Амореје који живљаху у Асасон-Тамару.
8. Тада изиде цар Содомски и цар Гоморски и цар Адамски и цар Севојимски и цар од Валахе, која је сада Сигор, изидоше на њих у долину Сидимску,
9. На Ходологомора цара Еламскога, и на Таргала цара Гојимскога, и на Амарфала цара Сенарскога, и на Ариоха цара Еласарскога, четири цара на пет.
10. А у долини Сидимској бијаше много рупа из којих се вадила смола; и побјеже цар Содомски и цар Гоморски, и ондје падоше, а што оста побјеже у планину.
11. И узеше све благо у Содому и Гомори и сву храну њихову, и отидоше.
12. Узеше и Лота, синовца Аврамова, и благо његово, и отидоше, јер живљаше у *Содому. [*1 Мој 13, 12.]
13. А дође један који бјеше утекао, те јави Авраму Јеврејину, који живљаше у равни Мамрија Аморејина, брата Есхолу и брата Авнану, који бјеху у вери с Аврамом.
14. А кад Аврам чу да му се заробио синовац, наоружа слуге своје, триста осамнаест, који се родише у његовој кући, и пође у потјеру до Дана.
15. Ондје разредивши своје, удари на њих ноћу са слугама својим, и разби их, и отјера их до Ховала, који је налијево од Дамаска,
16. И поврати све благо; поврати и Лота, синовца својега, с благом његовијем, и жене и људе.
17. А цар Содомски изиде му на сусрет, кад се врати разбивши Ходологомора и цареве што бијаху с њим, у долину Савину, која је сада Долина царева.
18. А Мелхиседек, цар Салимски, изнесе хљеб и вино; а он бијаше свештеник Бога Вишњега.
19. И благослови га говорећи: Благословен да је Аврам Богу Вишњему, чије је небо и земља!
20. И благословен да је Бог Вишњи, који предаде непријатеље твоје у руке твоје! И даде му Аврам десетак од свега.
21. А цар Содомски рече Авраму: Дај мени људе, а благо узми себи.
22. А Аврам рече цару Содомском: Дижем руку своју ка Господу Богу Вишњему, чије је небо и земља, заклињући се:
23. Ни конца ни ремена од обуће нећу узети од свега што је твоје, да не речеш: Ја сам обогатио Аврама,
24. Осим што су појели момци, и осим дијела људима који су ишли са мном, Есхолу, Авнану и Мамрију, они нека узму свој дио."

  "1moj15": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 15. 
Бог обећао Авраму сина. Његово вјеровање. Божији Завјет са њим.
---------------------------------
1. Послије овијех ствари дође Авраму ријеч Господња у утвари говорећи: Не бој се, Авраме, ја сам ти *штит, и плата је твоја врло велика. [*Пс З, 3; 84, 11; 119, 114.]
2. А Аврам рече: Господе, Господе, шта ћеш ми дати кад живим без дјеце, а на ком ће остати моја кућа то је Елијезер овај Дамаштанин?
3. Још рече Аврам: Ето, мени нијеси дао порода, па ће слуга рођен у кући мојој бити мој нашљедник.
4. А гле, Господ му проговори: Неће тај бити нашљедник твој, него који ће изаћи од тебе – тај ће ти бити нашљедник.
5. Па га изведе напоље и рече му: Погледај на небо и преброј звијезде, ако их можеш пребројити. И рече му: *Тако ће бити сјеме твоје. [*1 Мој 22, 17; 2 Мој 32, 13; 5 Мој 1, 10; Рим 4, 18.]
6. И *повјерова Аврам Богу, а он му прими то у правду. [*Рим 4, 3, 9, 22; Јак 2, 23.]
7. И рече му: Ја сам Господ који те изведох из Ура Халдејскога да ти дам земљу ову да буде твоја.
8. А он рече: Господе, Господе, *по чему ћу познати да ће бити моја? [*2 цар 20, 8; Лк 1, 18.]
9. И рече му: Принеси ми јуницу од три године и козу од три године и овна од три године и грлицу и голупче.
10. И он узе све то, и *расијече на поле, и метну све поле једну према другој; али не расијече птица. [*Јер 34, 18, 19.]
11. А птице слијетаху на те мртве животиње; а Аврам их одгоњаше.
12. А кад сунце бјеше на заходу, ухвати Аврама тврд *сан, и гле, страх и мрак велик обузе га. [*Јов 4, 13.]
13. И Господ рече Авраму: Знај зацијело да ће сјеме твоје бити *дошљаци у земљи туђој, па ће јој служити, и она ће их мучити четири стотине година. [*2 Мој 12, 40; Дап 7, 6.]
14. Али ћу судити и народу којему ће служити; а послије ће они изаћи с великим благом.
15. А ти ћеш отићи к оцима својим у миру, и бићеш погребен у доброј старости.
16. А они ће се у четвртом кољену вратити овамо; јер гријесима Аморејским још није крај.
17. А кад се сунце смири и кад се смрче, гле, пећ се димљаше, и пламен огњени пролажаше између онијех дијелова.
18. Тај дан учини Господ завјет с Аврамом говорећи: *Сјемену твојему дадох земљу ову од воде Мисирске до велике воде, воде Ефрата, [*1 Мој 12, 7.]
19. Кенејску, Кенезејску и Кедмонејску,
20. И Хетејску и Ферезејску и Рафајску,
21. И Аморејску и Хананејску и Гергесејску и Јевусејску."

  "1moj16": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 16. 
Агара рађа Исмаила. Њено бјежање и повратак.
---------------------------------
1. Али Сара, жена Аврамова, не рађаше му дјеце. А имаше робињу Мисирку, по имену Агару.
2. Па *рече Сара Авраму: Господ ме је затворио да не родим; него иди к робињи мојој, не бих ли добила дјеце од ње. И Аврам приста на ријеч Сарину. [*1 Мој 30, 3.]
3. И Сара, жена Аврамова, узе Агару Мисирку, робињу своју, и даде је за жену Авраму мужу својему послије десет година откако се настани Аврам у земљи Хананској.
4. И он отиде к Агари, и она затрудње; а кад видје да је трудна, понесе се од госпође своје.
5. А Сара рече Авраму: Увреда моја пада на тебе; ја ти метнух на крило робињу своју, а она видјевши да је трудна, понесе се од мене. Господ ће судити мени и теби.
6. А Аврам рече Сари: Ето, робиња је твоја у твојим рукама, чини с њом што ти је воља. И Сара је стаде злоставити, те она побјеже од ње.
7. Али* анђео Господњи нађе је код студенца у пустињи, код студенца на путу у Сур. [*2 Мој 14, 19; 23, 20; 4 Мој 22, 22; 1 цар 19, 7; 2 цар 19, 35.]
8. И рече јој: Агаро, робињо Сарина, откуда идеш, куда ли идеш? А она рече: Бјежим од Саре госпође своје.
9. А анђео јој Господњи рече: Врати се госпођи својој и покори јој се.
10. Опет јој рече анђео Господњи: Умножићу веома сјеме твоје да се неће моћи пребројати од множине.
11. Још јој рече анђео Господњи: Ето си трудна, и родићеш сина, и надјени му име Исмаило; јер је Господ видио муку твоју.
12. А биће човјек убојица; рука ће се његова дизати на свакога а свачија на њега, и *наставаће на погледу свој браћи својој. [*1 Мој 25, 18.]
13. Тада Агара призва име Господа који говори с њом: Ти си Бог који види. Јер говораше: Зар још гледам иза онога који ме видје?
14. Тога ради зове се студенац онај Студенац живога који ме *види; а он је између Кадиса и Варада. [*1 Мој 24, 62; 25, 11.]
15. И роди Агара Авраму сина; и надједе Аврам сину својему, којега му роди Агара, име Исмаило.
16. А бјеше Авраму осамдесет и шест година кад му Агара роди Исмаила."

  "1moj17": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 17. 
Аврам и Сара добијају име Аврам и Сара. Обрезивање. Обећање Исака.
---------------------------------
1. А кад Авраму би деведесет и девет година, јави му се Господ и рече му: Ја сам *Бог свемогући, по мојој вољи живи и буди поштен. [*1 Мој 35, 13; 48, 15; 2 Мој 6, 3.]
2. И учинићу завјет између себе и тебе, и врло ћу те умножити.
3. А Аврам паде ничице. И Господ му још говори и рече:
4. Од мене ево завјет мој с тобом да ћеш бити отац многим народима.
5. Зато се више нећеш звати Аврам, него ће ти име бити Аврам, јер сам те учинио оцем многих народа;
6. Даћу ти породицу врло велику, и начинићу од тебе народе многе, и цареви ће изаћи од тебе.
7. А постављам завјет свој између себе и тебе и сјемена твојега након тебе од кољена до кољена, да је завјет вјечан, *да сам Бог теби и сјемену твојему након тебе; [*Јев 11, 16.]
8. И даћу теби и сјемену твојему након тебе земљу у којој си *дошљак, сву земљу Хананску у државу вјечну, и бићу им Бог. [*1 Мој 23, 4.]
9. И рече Бог Авраму: Ти пак држи завјет мој, ти и сјеме твоје након тебе од кољена до кољена.
10. А ово је завјет мој између мене и вас и сјемена твојега након тебе, који ћете држати: Да се обрезује између вас све *мушкиње. [*Дап 7, 8.]
11. А обрезиваћете окрајак тијела својега, да буде знак завјета између мене и вас.
12. Свако мушко дијете кад му буде осам дана да се обрезује од кољена до кољена, родило се у кући или било купљено за новце од којих год странаца, које не буде од сјемена твојега.
13. Да се обрезује које се роди у кући твојој и које се купи за новце твоје; тако ће бити завјет мој на тијелу вашем завјет вјечан.
14. А необрезано мушко, којему се не обреже окрајак тијела његова, да се истријеби из народа својега, јер поквари завјет мој.
15. И још рече Бог Авраму: А Сару жену своју не зови је више Сара него нека јој буде име Сара.
16. И ја ћу је благословити, и даћу ти сина од ње; благословићу је, и биће мати многим народима, и цареви народима изаћи ће од ње.
17. Тада паде Аврам ничице, и *насмија се говорећи у срцу својем: Еда ће се човјеку од сто година родити син? И Сари? Еда ће жена од деведесет година родити? [*1 Мој 18, 12; 21, 6.]
18. И Аврам рече Богу: Нека жив буде Исмаило пред тобом!
19. И рече Бог: Заиста Сара, жена твоја, родиће ти сина, и надјећеш му име Исак; и поставићу завјет свој с њим да буде завјет вјечан сјемену његову након њега.
20. А и за Исмаила услишио сам те; ево, благословио сам га, и даћу му породицу велику, и умножићу га веома; и родиће *дванаест кнезова, и учинићу од њега велик † народ. [*1 Мој 25, 16; † 1 Мој 21, 18.]
21. А завјет свој учинићу с Исаком кад ти га роди Сара, догодине у ово доба.
22. И Бог изговоривши, отиде од Аврама горе.
23. И Аврам узе Исмаила, сина својега, и све који се родише у дому његову и које год бјеше купио за своје новце, све мушкиње од домаћих својих; и обреза окрајак тијела њихова у исти дан, као што му каза Бог.
24. А бјеше Авраму деведесет и девет година кад обреза окрајак тијела својега.
25. А Исмаилу сину његову бјеше тринаест година кад му се обреза окрајак тијела његова.
26. У један дан обреза се Аврам и син му Исмаило,
27. И сви домашњи његови, рођени у кући и купљени за новце од странаца, бише обрезани с њим."

  "1moj18": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 18. 
Три путника у Мамрији. Исак још једном обећан. Најављена пропаст Содома. Аврамова молба.
---------------------------------
1. Послије му се јави Господ у равници Мамријској кад сјеђаше на вратима пред шатором својим у подне.
2. *Подигавши очи своје, погледа и, гле, три човјека стајаху према њему. И угледавши их, потрча им у сусрет испред врата шатора својега, и поклони се до земље; [*Јев 13, 2.]
3. И рече: Господе, ако сам нашао милост пред тобом, немој проћи слуге својега.
4. Да вам донесемо мало воде и оперите ноге, те се наслоните мало под овијем дрветом.
5. И изнијећу мало хљеба, те поткријепите срце своје, па онда пођите, кад идете поред слуге својега. И рекоше: Учини што си казао.
6. И Аврам отрча у шатор к Сари, и рече: Брже замијеси три копање бијелога брашна и испеци погаче.
7. Па отрча ка говедима и ухвати теле младо и добро, и даде га момку да га брже зготови.
8. Па онда изнесе масла и млијека и теле које бјеше зготовио, и постави им, а сам стајаше пред њима под дрветом докле јеђаху.
9. И они му рекоше: Гдје је Сара, жена твоја? А он рече: Ено је под шатором.
10. А један између њих рече: Догодине у ово доба опет ћу *доћи к теби, а Сара ће жена твоја имати сина. А Сара слушаше на вратима од шатора иза њега. [*1 Мој 17, 19; Рим 9, 9.]
11. А Аврам и Сара бијаху стари и временити, и у Саре бјеше престало што бива у жена.
12. Зато се *насмија Сара у себи говорећи: Пошто сам остарјела, сад ли ће ми доћи радост? А и † господар ми је стар. [*1 Мој 17, 17; † 1 Пет 3, 6.]
13. Тада рече Господ Авраму: Што се смије Сара говорећи: Истина ли је да ћу родити кад сам остарјела?
14. *Има ли што тешко Господу? Догодине у ово доба опет ћу доћи к теби, а Сара ће имати сина. [*Лк 1, 37.]
15. А Сара удари у бах говорећи: Нијесам се смијала. Јер се уплаши. Али он рече: Није истина, него си се смијала.
16. Потом усташе људи оданде, и пођоше пут Содома; и Аврам пође с њима да их испрати.
17. А Господ рече: Како бих тајио од Аврама шта ћу учинити,
18. Кад ће од Аврама постати велик и силан народ, и *у њему ће се благословити сви народи на земљи? [*1 Мој 12, 3.]
19. Јер знам да ће заповједити синовима својима и дому својему након себе да се држе путова Господњих и да чине што је право и добро, да би Господ навршио на Авраму што му је обећао.
20. И рече Господ: Вика је у Содому и Гомори велика, и гријех је њихов грдан.
21. Зато ћу *сићи да видим еда ли све чине као што вика дође преда ме; ако ли није тако да знам. [*1 Мој 11, 5.]
22. И људи окренувши се *пођоше пут Содома; али Аврам још стајаше пред Господом, [*1 Мој 19, 1.]
23. И приступив Аврам рече: Хоћеш ли *погубити и праведнога с неправедним? [*4 Мој 16, 22; 2 Сам 24, 17.]
24. Може бити да има педесет праведника у граду; хоћеш ли и њих погубити, и нећеш опростити мјесту за онијех педесет праведника што су у њему?
25. Немој то чинити, ни губити праведника с неправедником, да буде праведнику као и неправеднику; немој; еда ли судија цијеле земље неће судити право?
26. И рече Господ: *Ако нађем у Содому педесет праведника у граду, опростићу цијелом мјесту њих ради. [*Јез 22, 30.]
27. А Аврам одговори и рече: Гле, сада бих проговорио Господу, ако и јесам прах и пепео.
28. Може бити праведника педесет мање пет, хоћеш ли за овијех пет затрти сав град? Одговори: Нећу ако нађем четрдесет и пет.
29. И стаде даље говорити, и рече: Може бити да ће се наћи четрдесет. Рече: Нећу због онијех четрдесет.
30. Потом рече: Немој се гњевити, Господе, што ћу рећи; може бити да ће се наћи тридесет. И рече: Нећу ако нађем тридесет.
31. Опет рече: Гле, сада бих проговорио Господу; може бити да ће се наћи двадесет. Рече: Нећу их погубити за онијех двадесет.
32. Најпослије рече: *Немој се гњевити, Господе, што ћу још једном проговорити; може бити да ће се наћи десет. Рече: Нећу их погубити због онијех десет. [*Суд 6, 39.]
33. И Господ отиде свршивши разговор с Аврамом; а Аврам се врати на своје мјесто."

  "1moj19": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 19. 
Уништење Содома. Лотово спасење. Гријех кћери Лотових.
---------------------------------
1. А увече *дођоше два анђела у Содом; а Лот сјеђаше на вратима Содомским; и кад их угледа, устаде те их срете, и поклони се лицем до земље, [*1 Мој 18, 22.]
2. И рече: Ходите, господо, у кућу слуге својега, и преноћите и оперите ноге своје; па сјутра рано кад устанете, пођите својим путем. А они рекоше: Не, него ћемо преноћити на улици.
3. Али он навали на њих, те се увратише к њему и уђоше у кућу његову, и он их угости, и испече хљебова пријеснијех, и једоше.
4. И још не бјеху легли, а грађани Содомљани слегоше се око куће, старо и младо, сав народ са свијех крајева,
5. И викаху Лота и говораху му: Гдје су људи што дођоше синоћ к теби? Изведи их к нама да их познамо?
6. А Лот изиде к њима пред врата затворив врата за собом,
7. И рече им: Немојте, браћо, чинити зла.
8. Ево имам двије кћери које још не познаше човјека; њих ћу вам извести, па чините с њима што вам је воља; само не дирајте у оне људе, јер су зато ушли под мој кров.
9. А они му рекоше: Ходи амо. Па онда рекоше: Овај је сам *дошао амо да живи као дошљак, па још хоће да нам суди; сад ћемо теби учинити горе него њима. Па навалише јако на човјека, на Лота, и стадоше истављати врата. [*2 Пет 2, 7, 8.]
10. А она два човјека дигоше руке, и увукоше Лота к себи у кућу, и затворише врата.
11. А људи што бијаху пред вратима кућним, уједанпут ослијепише од најмањега до највећега, те не могаху наћи врата.
12. Тада она два човјека рекоше Лоту: Ако имаш овдје још кога својега, или зета или сина или кћер, или кога год својега у овом граду, гледај нек иду одавде;
13. Јер хоћемо да затремо мјесто ово, јер је *вика њихова велика пред Господом, па нас посла Господ да га затремо. [*1 Мој 18, 20.]
14. И изиде Лот, и каза зетовима својим, за које шћаше дати кћери своје, и рече им: *Устајте, идите из мјеста овога, јер ће сада затрти Господ град овај. Али се зетовима његовијем учини да се шали. [*4 Мој 16, 21.]
15. А кад зора забијеље, навалише анђели на Лота говорећи: Устани, узми жену своју и двије кћери своје које су ту, да не погинеш у безакоњу града тога.
16. А он стаде оклијевати, те људи узеше за руку њега и жену његову и двије кћери његове, јер га бјеше жао Господу, и изведоше га и пустише иза града.
17. И кад их изведоше напоље, рече један: Избави душу своју и *не обзири се натраг, и у цијелој овој равни да нијеси стао; бјежи на оно брдо да не погинеш. [*Мт 24, 16.]
18. А Лот им рече: Немој, Господе!
19. Гле, слуга твој нађе милости пред тобом, и милост је твоја превелика коју ми учини сачувавши ми живот; али не могу утећи на брдо да ме не стигне зло и не погинем.
20. Ено град близу; онамо се може утећи, а мали је; да бјежим онамо; та мали је, те ћу остати жив.
21. А он му рече: Ето, послушаћу те и за то, и нећу затрти града за који рече.
22. Брже бјежи онамо; јер не могу чинити ништа докле не стигнеш онамо. Зато се прозва онај град Сигор.
23. И кад сунце ограну по земљи, Лот дође у Сигор.
24. Тада *пусти Господ на Содом и на Гомору од Господа с неба дажд од сумпора и огња, [*5 Мој 29, 23; Пс 13, 19; Ам 4, 11; Лк 17, 29; 2 Пет 2, 6.]
25. И затре оне градове и сву ону раван, и све људе у градовима и род земаљски.
26. Али жена Лотова бјеше се обазрела идући за њим, и поста *слан камен. [*Лк 17, 32.]
27. А сјутрадан рано уставши Аврам, отиде на мјесто гдје је стајао пред Господом;
28. И погледа на Содом и Гомору и сву околину по оној равни, и угледа, а то се дизаше дим од земље као дим из пећи.
29. Али кад Бог затираше градове у оној равни, опомену се Бог Аврама, и изведе Лота из пропасти кад затре градове гдје живљаше Лот.
30. А Лот отиде из Сигора и настани се на оном брду с двије кћери своје, јер се бојаше остати у Сигору; и живљаше у пећини с двије кћери своје.
31. А старија рече млађој: Наш је отац стар, а нема никога на земљи да дође к нама као што је обичај по свој земљи.
32. Хајде да дамо оцу вина нека се опије, па да легнемо с њим, еда бисмо сачувале сјеме оцу својему.
33. И дадоше оцу вина ону ноћ; и дошавши старија леже с оцем својим, и он не осјети ни кад она леже ни кад устаде.
34. А сјутрадан рече старија млађој: Гле, ноћас спавах с оцем својим. Да му дамо вина и довече, па иди ти и лези с њим еда бисмо сачувале сјеме оцу својему.
35. Па и то вече дадоше оцу вина, и уставши млађа леже с њим, и он не осјети ни кад она леже ни кад устаде.
36. И обје кћери Лотове затрудњеше од оца својега.
37. И старија роди сина и надједему име Моав; од њега су *Моавци до данашњега дана. [*5 Мој 2, 9.]
38. Па и млађа роди сина и надједе му име Вен-Амије; од њега су *Амонци до данашњега дана. [*5 Мој 2, 19; 23, 3.]"

  "1moj20": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 20. 
Авимелех узима Сару од Аврама и враћа му је са даром.
---------------------------------
1. А Аврам отиде оданде на југ, и настани се између Кадиса и Сура; и живљаше као дошљак у Герару.
2. И говораше за жену своју Сару: Сестра ми је. А цар Герарски Авимелех посла, те узе Сару.
3. Али дође Бог Авимелеху ноћу у сну, и рече му: Гле, погинућеш са жене коју си узео, јер има мужа.
4. А Авимелех не бјеше се ње дотакао, и зато рече: Господе, еда ли ћеш и праведан народ погубити?
5. Није ли ми сам казао: Сестра ми је? А и она сама каза: Брат ми је. Учинио сам у чистоти срца својега и у правди руку својих.
6. Тада му рече Бог у сну: Знам да си учинио у чистоти срца својега, зато те сачувах да ми не сагријешиш, и не дадох да је се дотакнеш.
7. А сада врати човјеку жену његову, јер је пророк, и молиће се за те, те ћеш остати жив. Ако ли не вратиш, знај да ћеш умријети ти и сви твоји.
8. И ујутру рано уста Авимелех, и сазва све слуге своје, и каза им све ово да чују. И уплашише се људи веома.
9. Тада Авимелех дозва Аврама и рече му: Шта си нам учинио? Шта ли сам ти згријешио, те навуче на ме и на царство моје толико зло? Учинио си ми што не ваља чинити.
10. И још рече Авимелех Авраму: Шта ти је било, те си то учинио?
11. А Аврам одговори: Вељах: Јамачно нема страха Божијега у овом мјесту, па ће ме убити због жене моје.
12. А управо и јест ми сестра, кћи оца мојега; али није кћи моје матере, па пође за ме.
13. А кад ме Бог изведе из дома оца мојега, ја јој рекох: Учини добро, и кажи за ме гдје год дођемо: Брат ми је.
14. Тада Авимелех узе оваца и говеда и слуга и слушкиња, те даде Авраму, и врати му Сару жену његову.
15. И рече Авимелех Авраму: Ево, земља ти је моја отворена, живи слободно гдје ти је воља.
16. А Сари рече: Ево дао сам твојему брату тисућу сребрника; гле, он ти је очима покривало пред свима који буду с тобом; и то све да ти је за науку.
17. И Аврам се помоли Богу, и исцијели Бог Авимелеха и жену његову и слушкиње његове, те рађаху.
18. Јер Господ бјеше сасвијем затворио сваку материцу у дому Авимелеху због Саре, жене Аврамове."

  "1moj21": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 21. 
Рођење Исака. Истјеривање Исмаила и његове мајке. Аврамов завјет са Авимелехом.
---------------------------------
1. И Господ походи Сару, као што бјеше рекао, и учини Господ Сари као што бјеше *казао. [*1 Мој 18, 10; Јев 11, 11.]
2. Јер затрудње и роди Сара Авраму сина у старости његовој у исто вријеме кад каза Господ.
3. И Аврам надједе име сину који му се роди, којега му роди Сара, Исак.
4. И обреза Аврам сина својега Исака кад би од осам дана, као што му *заповједи Бог. [*1 Мој 17, 10, 12.]
5. А Авраму бјеше *сто година кад му се роди син Исак. [*1 Мој 17, 17.]
6. А Сара рече: Бог ми учини смијех; ко год чује, смијаће ми се.
7. И рече: Ко би рекао Авраму да ће Сара дојити дјецу? Ипак му *родих сина у старости његовој. [*1 Мој 18, 12.]
8. А кад дијете дорасте да се одбије од сисе, учини Аврам велику гозбу онај дан кад одбише Исака од сисе.
9. И Сара видје сина Агаре Мисирке, која га роди Авраму, гдје се подсмијева;
10. Па рече Авраму: *Отјерај ову робињу са сином њезинијем, јер син ове робиње неће бити нашљедник с мојим сином, с Исаком. [*Гал 4, 30.]
11. А то Авраму би врло криво због сина његова.
12. Али Бог рече Авраму: Немој да ти је криво због дјетета и због робиње твоје. Што ти је год казала Сара, послушај; јер ће ти се *у Исаку сјеме прозвати. [*Рим 9, 7, 8; Јев 11, 18.]
13. Али ћу и од сина робињина учинити *народ, јер је твоје сјеме. [*1 Мој 17, 20.]
14. И Аврам устав ујутру рано, узе хљеба и мјешину воде, и даде Агари метнувши јој на леђа, и дијете, и отпусти је. А она отишавши луташе по пустињи Вирсавској.
15. А кад неста воде у мјешини, она баци дијете под једно дрво,
16. Па отиде колико се може стријелом добацити и сједе према њему; јер говораше: Да не гледам како ће умријети дијете. И сједећи према њему, стаде иза гласа плакати.
17. А Бог чу глас дјетињи, и анђео Божји викну с неба Агару и рече јој: Што ти је, Агаро? Не бој се, јер Бог чу глас дјетињи оданде гдје је.
18. Устани, дигни дијете и узми га у наручје; јер ћу од њега учинити велик народ.
19. И Бог јој отвори очи, те угледа студенац; и отишавши напуни мјешину воде и напоји дијете.
20. И Бог бијаше с дјететом, те одрасте, и живљаше у пустињи и поста стријелац.
21. А живљаше у пустињи Фарану. И мати га ожени из земље Мисирске.
22. У то вријеме рече *Авимелехи Фихол, војвода његов, Авраму говорећи: Бог је с тобом у свему што радиш. [*1 Мој 26, 26.]
23. Закуни ми се сада Богом да нећеш преварити мене ни сина мојега ни унука мојега, него да ћеш добро онако како сам ја теби чинио и ти чинити мени и земљи у којој си дошљак.
24. А Аврам рече: Хоћу се заклети.
25. Али Аврам прекори Авимелеха за студенац, који *узеше на силу слуге Авимелехове. [*1 Мој 26, 15, 18.]
26. А Авимелех рече: Не знам ко је то учинио; нити ми ти каза, нити чух до данас.
27. Тада Аврам узе оваца и говеда, и даде Авимелеху, и ухватише вјеру међу собом.
28. И Аврам одлучи седам јагањаца из стада.
29. А Авимелех рече Авраму: Шта ће оно седам јагањаца што си одлучио?
30. А он одговори: Да примиш из моје руке оно седам јагањаца, да ми буде свједочанство да сам ја ископао овај студенац.
31. Отуда се *прозва оно мјесто Вир-Савеја, јер се ондје заклеше обојица. [*1 Мој 26, 33.]
32. Тако ухватише вјеру на Вирсавеји. Тада се диже Авимелех и Фихол, војвода његов, и вратише се у земљу Филистејску.
33. А Аврам посади луг на Вирсавеји, и ондје призва име Господа Бога *вјечнога. [*Ис 40, 28; Рим 16, 26.]
34. И Аврам живљаше као дошљак у земљи Филистејској много времена."

  "1moj22": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 22. 
Жртвовање Исака. Потврђивање обећања. Нахорови потомци.
---------------------------------
1. Послије тога шћаше Бог *окушати Аврама, па му рече: Авраме! А он одговори: Ево ме. [*Јев 11, 17; Јак 1, 12.]
2. И рече му Бог: Узми сада сина својега, јединца својега милога, Исака, па иди у земљу *Морију и спали га на жртву тамо на брду гдје ћу ти казати. [*2 дн З, 1.]
3. И сјутрадан рано уставши, Аврам осамари магарца својега, и узе са собом два момка и Исака сина својега; и нацијепавши дрва за жртву подиже се и пође на мјесто које му каза Бог.
4. Трећи дан подигавши очи своје, Аврам угледа мјесто издалека.
5. И рече Аврам момцима својим: Останите ви овдје с магарцем, а ја и дијете идемо онамо, па кад се помолимо Богу, вратићемо се к вама.
6. И узевши Аврам дрва за жртву, напрти Исаку сину својему, а сам узе у своје руке огња и нож; па отидоше обојица заједно.
7. Тада рече Исак Авраму оцу својему: Оче! А он рече: Што, сине! И рече Исак: Ето огња и дрва, а гдје је јагње за жртву?
8. А Аврам одговори: Бог ће се, синко, постарати за јагње себи на жртву. И иђаху обојица заједно.
9. А кад дођоше на мјесто које му Бог каза, Аврам начини ондје жртвеник, и метну дрва на њ, и свезавши Исака сина својега, *метну га на жртвеник врх дрва; [*Јак 2, 21.]
10. И измахну Аврам руком својом и узе нож да закоље сина својега.
11. Али анђео Господњи викну га с неба и рече: Авраме! Авраме! А он рече: Ево ме.
12. А анђео рече: Не дижи руке своје на дијете, и не чини му ништа; јер сада познах да се бојиш Бога кад нијеси пожалио сина својега, јединца својега, мене ради.
13. И Аврам подигавши очи своје погледа; и гле, ован иза њега заплео се у чести роговима; и отишавши Аврам узе овна и спали га на жртву умјесто сина својега.
14. И назва Аврам оно мјесто: Господ ће се постарати. Зато се и данас каже: На брду, гдје ће се Господ постарати.
15. И анђео Господњи опет викну с неба Аврама.
16. И рече: *Собом се заклех, вели Господ: Кад си тако учинио и нијеси пожалио сина својега, јединца својега, [*Јев 6, 13.]
17. Заиста ћу те благословити и сјеме твоје веома умножити, да га буде као *звијезда на небу и као † пијеска на бријегу морском; и **наслиједиће сјеме твоје врата непријатеља својих. [*1 Мој 15, 5; † 1 Мој 13, 16; **1 Мој 24, 60.]
18. И *благословиће се у сјемену твојем сви народи на земљи кад си послушао глас мој. [*1 Мој 12, 3; Гал 3, 16.]
19. Тада се Аврам врати к момцима својим, те се дигоше, и отидоше заједно у Вирсавеју, јер Аврам живљаше у Вирсавеји.
20. Послије тога јавише Авраму говорећи: Гле, и *Мелха роди синове брату твојему Нахору: [*1 Мој 11, 29.]
21. Уза првенца и Вуза брата му, и Камуила, оца Арамова,
22. И Хазада и Азава и Фалдеса и Јелдафа и Ватуила.
23. А *Ватуило роди Ревеку. Осамих роди Мелха Нахору, брату Аврамову. [*1 Мој 24, 15.]
24. А иноча његова, по имену Ревма, роди и она Тавека и Гама и Тохоса и Моха."

  "1moj23": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 23. 
Сарина смрт и погреб. Аврам купује породично мјесто погребења.
---------------------------------
1. А поживје Сара сто и двадесет и седам година; то су године вијека Сарина;
2. И умрије Сара у Киријат-Аври, а то је Хеврон, у земљи Хананској. И дође Аврам да ожали Сару и оплаче.
3. А кад уста Аврам од мртваца својега, рече синовима Хетовијем говорећи:
4. Странац сам и дошљак код вас; дајте ми да имам гроб код вас да погребем мртваца својега испред очију својих.
5. А синови Хетови одговорише Авраму говорећи му:
6. Чуј нас, господару; ти си кнез од Бога међу нама; у најбољем гробу нашем погреби мртваца својега; нико између нас неће ти затворити гроба својега да не погребеш мртваца својега.
7. Тада уста Аврам и поклони се народу земље оне, синовима Хетовијем;
8. И рече им говорећи: Ако хоћете да погребем мртваца својега испред очију својих, послушајте ме, и говорите за мене Ефрону, сину Сарову,
9. Нека ми да пећину у Макпели, која је накрај њиве његове; за новце нека ми је да међу вама колико вриједи, да имам гроб.
10. А Ефрон сјеђаше усред синова Хетовијех. Па рече Ефрон Хетејин Авраму пред синовима Хетовијем, који слушаху, пред свијем који улажаху на врата града његова, говорећи:
11. Не, господару; чуј ме: Поклањам ти њиву, и пећину код ње поклањам ти; пред синовима народа својега поклањам ти је, погреби мртваца својега.
12. А Аврам се поклони народу земље оне,
13. И рече Ефрону пред народом земље оне говорећи: Ако си вољан, чуј ме: Да ти дам шта вриједи њива, узми од мене, па ћу онда погрепсти мртваца својега ондје.
14. А Ефрон одговори Авраму говорећи му:
15. Господару, чуј ме: Земља вриједи четири стотине сикала сребра између мене и тебе; шта је то? Само ти погреби мртваца својега.
16. А Аврам чувши Ефрона измјери му сребро, које рече пред синовима Хетовијем, четири стотине сикала сребра, како су ишли међу трговцима.
17. И *њива Ефронова у Макпели према Мамрији, њива с пећином која је на њој, и сва дрвета на њиви и по међи њезиној унаоколо, [*1 Мој 25, 9; 49, 30; 50, 13.]
18. Поста Аврамова пред синовима Хетовијем, пред свјема који улазе на врата града онога.
19. Потом погребе Аврам Сару жену своју у пећини на њиви Макпели према Мамрији, а то је Хеврон, у земљи Хананској.
20. И потврдише синови Хетови њиву и пећину на њој Авраму да има гроб."

  "1moj24": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 24. 
Исак се жени Ревеком.
---------------------------------
1. А Аврам бјеше стар и временит, и Господ бјеше *благословио Аврама у свему; [*1 Мој 12, 2; Пс 112, 3.]
2. И рече Аврам слузи својему најстаријему у кући својој, који бјеше над свијем добром његовијем: Метни руку своју под стегно моје,
3. Да те закунем Господом Богом небеским и Богом земаљским да нећеш *довести жене сину мојему између кћери овијех Хананеја, међу којима живим; [*1 Мој 28, 1; 2 Мој 34, 16.]
4. Него да ћеш отићи у земљу моју и у род мој и довести жену сину мојему Исаку.
5. А слуга му рече: И ако дјевојка не хтједбуде поћи са мном у ову земљу; хоћу ли одвести сина твојега у земљу из које си се иселио?
6. А Аврам му рече: Пази да не одведеш сина мојега онамо.
7. Господ Бог небески, који ме је *узео из дома оца мојега и из земље рода мојега, и који ми је † рекао и заклео ми се говорећи: Сјемену ћу твојему дати земљу ову, он ће послати анђела својега пред тобом да доведеш жену сину мојему оданде. [*2 дн 36, 23; Нем 2, 20; † 1 Мој 12, 1.]
8. Ако ли дјевојка не хтједбуде поћи с тобом, онда да ти је проста заклетва моја; само сина мојега немој одвести онамо.
9. И метну слуга руку своју под стегно Авраму, господару својему, и закле му се за ово.
10. Тада слуга узе десет камила између камила господара својега да иде, јер све благо господара његова бјеше под његовом руком; и отишав дође у Месопотамију до града *Нахорова. [*1 Мој 27, 43.]
11. И пусти камиле да полијежу иза града код студенца пред вече када излазе грађанке да захватају воде;
12. И рече: Господе Боже господара мојега Аврама, дај ми срећу данас и учини милост господару мојему Авраму.
13. Ево, ја ћу стајати код овога студенца, а грађанке ће доћи да захватају воде.
14. Којој дјевојци речем: Нагни крчаг свој да се напијем, а она рече: На пиј, и камиле ћу ти напојити; дај то да буде она коју си намијенио слузи својему Исаку; и по томе да познам да си учинио милост господару мојему.
15. И он још не изговори, а то Ревека, кћи Ватуила, сина *Мелхе, жене Нахора брата Аврамова, дође с крчагом на рамену. [*1 Мој 22, 23.]
16. И бјеше врло лијепа, још дјевојка, још је човјек не бјеше познао. Она сиђе на извор, и наточи крчаг и пође;
17. А слуга искочи пред њу и рече: Дај ми да се напијем мало воде из крчага твојега.
18. А она рече: На пиј, господару. И брже спусти крчаг на руку своју и напоји га.
19. И кад га напоји, рече: И камилама ћу твојим налити нека се напију.
20. И брже изручи крчаг свој у појило, па опет отрча на студенац да налије, и нали свијем камилама његовијем.
21. А човјек јој се дивљаше, и ћуташе, неће ли познати је ли Господ дао срећу путу његову или није.
22. А кад се камиле напише, извади човјек златну гривну од по сикла и метну јој око чела, и двије наруквице метну јој на руке од десет сикала злата.
23. И рече: Чија си кћи? Кажи ми. Има ли у кући оца твојега мјеста за нас да преноћимо?
24. А она му рече: Ја сам кћи Ватуила, сина Мелшина, којега роди Нахору.
25. Још рече: Има у нас много сламе и пића и мјеста за ноћиште.
26. Тада човјек савивши се поклони се Господу,
27. И рече: Благословен да је Господ Бог господара мојега Аврама што не остави милости своје и вјере своје према господару мојем, и путем доведе ме Господ у дом родбине господара мојега.
28. А дјевојка отрча и све ово каза у дому матере своје.
29. А Ревека имаше брата којему име бјеше Лаван; и истрча Лаван к човјеку на студенац,
30. Како видје гривну и наруквице на рукама сестре своје и чу гдје Ревека, сестра му, рече: Тако ми каза човјек; дође к човјеку; а он стајаше код камила на студенцу.
31. И рече: Ходи, који си благословен од Господа; што би стајао напољу? Спремио сам кућу, има мјеста и за камиле.
32. И доведе човјека у кућу, и растовари камиле; и дадоше сламе и пиће камилама, и донесоше воде за ноге њему и људима што бијаху с њим;
33. И поставише му да једе; али он рече: Нећу јести докле не кажем ствар своју. А Лаван му рече: Говори.
34. Тада рече: Ја сам слуга Аврамов.
35. А Господ је благословио господара мојега веома, те је постао велик, и дао му је оваца и говеда, и сребра и злата, и слуга и слушкиња, и камила и магараца.
36. И још Сара, жена господара мојега, роди сина господару мојему у старости његовој, и он му даде све што има.
37. А мене закле господар мој говорећи: Немој довести сину мојему жене између кћери овијех Хананеја, међу којима живим;
38. Него иди у дом оца мојега и у род мој, да доведеш жену сину мојему.
39. А ја рекох господару својему: Може бити да дјевојка неће хтјети поћи са мном.
40. А он ми рече: Господ, по чијој *вољи свагда живљах, послаће анђела својега с тобом, и даће срећу твојему путу да доведеш жену сину мојему од рода мојега, из дома оца мојега. [*1 Мој 17, 1.]
41. Онда ће ти бити проста заклетва моја, кад отидеш у род мој; ако ти је и не даду, опет ће ти бити проста заклетва моја.
42. И кад дођох данас на студенац, рекох: Господе Боже господара мојега Аврама, ако си дао срећу путу мојему, којим идем,
43. Ево, ја ћу стајати код студенца: Која дјевојка дође да захвати воде, и ја јој кажем: Дај ми да се напијем мало воде из крчага твојега,
44. А она ми одговори: И ти пиј и камилама ћу твојим налити; то нека буде жена коју је намијенио Господ сину господара мојега.
45. Ја још не изговорих у срцу својем, а дође Ревека с крчагом на рамену, и сишавши на извор захвати; и ја јој рекох: Дај ми да се напијем.
46. А она брже спустивши са себе крчаг, рече: На пиј, и камиле ћу ти напојити. И кад се напих, напоји и камиле моје.
47. И запитах је говорећи: Чија си кћи? А она одговори: Ја сам кћи Ватуила, сина Нахорова, којега му роди Мелха. Тада јој метнух гривну око чела и наруквице на руке;
48. И падох и поклоних се Господу, и захвалих Господу Богу господара мојега Аврама што ме доведе правијем путем да нађем кћер брата господара својега за сина његова.
49. Ако ћете, дакле, учинити љубав и вјеру господару мојему, кажите ми; ако ли нећете, кажите ми, да идем надесно или налијево.
50. А Лаван и Ватуило одговарајући рекоше: Од Господа је ово дошло; ми ти не можемо казати ни зло ни добро.
51. Ето, Ревека је у твојој власти, узми је па иди, и нека буде жена сину твојега господара, као што каза Господ.
52. А кад чу слуга Аврамов ријечи њихове, поклони се Господу до земље;
53. И извади слуга закладе сребрне и златне и хаљине, и даде Ревеки; такођер и брату њезину и матери њезиној даде дарове.
54. Потом једоше и пише он и људи који бијаху с њим, и преноћише. А кад ујутру усташе, рече слуга: Пустите ме господару мојему.
55. А брат и мати њезина рекоше: Нека остане дјевојка код нас који дан, барем десет дана, па онда нека иде.
56. А он им рече: Немојте ме задржавати кад је Господ дао срећу мојему путу; пустите ме да идем господару својему.
57. Тада рекоше: Да зовемо дјевојку и упитамо шта она вели.
58. И дозваше Ревеку и рекоше јој: Хоћеш ићи с овијем човјеком? А она одговори: Хоћу.
59. И пустише Ревеку сестру своју и дојкињу њезину са слугом Аврамовијем и људима његовијем.
60. И благословише Ревеку и рекоше јој: Сестро наша, да се намножиш на тисуће тисућа, и сјеме твоје да *наслиједи врата својих непријатеља! [*1 Мој 22, 17.]
61. И подиже се Ревека с дјевојкама својим, и посједаше на камиле, и пођоше с човјеком; и слуга узев Ревеку отиде.
62. А Исак иђаше враћајући се од *Студенца живога који ме види (јер живљаше у јужном крају); [*1 Мој 16, 14; 25, 11.]
63. А бјеше изашао Исак у поље пред вече да се помоли Богу; и подигав очи своје, угледа камиле гдје иду.
64. И Ревека подигавши очи своје, угледа Исака, те скочи с камиле,
65. И рече слузи: Ко је онај човјек што иде преко поља пред нас? А слуга рече: Оно је господар мој. И она узе покривало и покри лице.
66. И приповједи слуга Исаку све што је свршио.
67. И одведе је Исак у шатор Саре матере своје; и узе Ревеку, и она му поста жена, и омиље му. И Исак се утјеши за матером својом."

  "1moj25": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 25. 
Аврамов други брак, смрт и погреб. Исмаилово племе. Исав и Јаков. Исав продаје своје првенаштво.
---------------------------------
1. А Аврам узе другу жену, по имену Хетуру.
2. И она му роди Зомрана и Јоксана и Мадана и Мадијама и Јесвока и Соијена.
3. А Јоксан роди Савана и Дедана. А Деданови синови бише Асурим и Латусим и Лаомим.
4. А синови Мадијамови: Ефар и Афир и Енох и Авида и Елдага. Сви бјеху дјеца Хетурина.
5. А Аврам даде све што имаше Исаку;
6. А синовима својих иноча даде Аврам даре, и оправи их од Исака сина својега још за живота својега на исток, у источни крај.
7. И вијека Аврамова што поживје бјеше сто и седамдесет и пет година.
8. И онемоћав *умрије Аврам у доброј старости, сит живота, и би прибран к роду својему. [*1 Мој 15, 15.]
9. И погребоше га Исак и Исмаило у пећини Макпелској на њиви Ефрона, сина Сара Хетејина, која је према Мамрији;
10. На *њиви коју купи Аврам од синова Хетовијех, ондје је погребен Аврам са Саром женом својом. [*1 Мој 23, 16.]
11. И по смрти Аврамовој благослови Бог Исака сина његова; а Исак живљаше код *Студенца живога који ме види. [*1 Мој 24, 62.]
12. А ово је племе Исмаила, сина Аврамова, којега роди Авраму Агара Мисирка, робиња Сарина,
13. И ово су имена синова Исмаиловијех, како се зваху у племенима својим; првенац Исмаилов Навајот, па Кидар и Навдеило и Масам,
14. И Масма и Дума и Маса,
15. И Хадар и Теман и Јетур и Нафес и Кедма.
16. То су синови Исмаилови, и то су им имена по селима и градовима њиховијем, *дванаест кнезова над својим народима. [*1 Мој 17, 20.]
17. А године су вијека Исмаилова сто и тридесет и седам година. Послије онемоћав умрије, и би прибран к роду својему.
18. И живљаху од Евилата до Сура према Мисиру, како се иде у Асирију; и допаде му *према свој браћи својој да живи. [*1 Мој 16, 12.]
19. А ово је племе Исака, сина Аврамова: Аврам роди Исака;
20. А Исаку бјеше четрдесет година кад се ожени Ревеком, кћерју Ватуила Сирина из Месопотамије, сестром Лавана Сирина.
21. И Исак се мољаше Господу за жену своју, јер бјеше нероткиња; и умоли Господа, те затрудње Ревека жена његова.
22. Али удараху једно о друго дјеца у утроби њезиној, те рече: Ако је тако, на што сам? И отиде да пита Господа.
23. А Господ јој рече: Два су племена у утроби твојој, и два ће народа изаћи из тебе; и један ће народ бити јачи од другога народа, и *већи ће служити мањему. [*1 Мој 27, 29; Мал 1, 3; Рим 9, 12.]
24. И кад дође вријеме да роди, а то близанци у утроби њезиној.
25. И први изађе црвен, сав као руно рутав; и надјеше му име Исав.
26. А послије изађе брат му, држећи руком за пету Исава; и надјеше му име Јаков. А бјеше Исаку шездесет година кад их роди Ревека.
27. И дјеца одрастоше, и Исав поста ловац и ратар, а Јаков бјеше човјек кротак и бављаше се у шаторима.
28. И Исак миловаше Исава, јер радо јеђаше лова његова; а Ревека миловаше Јакова.
29. Једном Јаков скуха јело, а Исав дође из поља уморан.
30. И рече Исав Јакову: Дај ми да једем тога јела црвенога, јер сам уморан. Отуда се прозва Едом.
31. А Јаков му рече: Продај ми данас првенаштво своје.
32. А Исав одговори: Ево, хоћу да умрем, па што ће ми првенаштво?
33. А Јаков рече: Закуни ми се данас. И он му се закле; тако *продаде своје првенаштво Јакову. [*1 Мој 27, 36; Јев 12, 16.]
34. И Јаков даде Исаву хљеба и скуханога лећа, и он се наједе и напи, па уста и отиде. Тако Исав није марио за првенаштво своје."

  "1moj26": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 26. 
Обновљено обећање Исаку. Исак и Ревека у Герару.
---------------------------------
1. Али наста глад у земљи сврх *прве глади која бјеше за времена Аврамова; и Исак отиде к † Авимелеху, цару Филистејском, у Герар. [*1 Мој 12, 10; † 1 Мој 20, 2.]
2. И јави му се Господ и рече: Немој ићи у Мисир, него сједи у земљи коју ћу ти казати.
3. Сједи у тој земљи, и ја ћу бити с тобом, и благословићу те; јер ћу теби и сјемену твојему дати све ове земље, и *потврдићу заклетву којом сам се заклео Авраму оцу твојему. [*1 Мој 22, 16.]
4. И *умножићу сјеме твоје да га буде као звијезда на небу, и даћу сјемену твојему све ове земље; и † у сјемену твојем благословиће се сви народи на земљи. [*1 Мој 15, 5; † 1 Мој 12, 3.]
5. Зато што је Аврам слушао глас мој и чувао наредбу моју, заповијести моје, правила моја и законе моје.
6. И оста Исак у Герару.
7. А људи у мјесту оном питаху за жену његову, а он говораше: Сестра ми је. Јер се бојаше казати: Жена ми је; да ме, вели, не убију ови људи због Ревеке, јер је лијепа.
8. И кад проведе много времена ондје, догоди се, те погледа Авимелех цар Филистејски с прозора, и видје Исака гдје се шали с Ревеком женом својом.
9. И дозва Авимелех Исака и рече: Та то ти је жена; како си казао: Сестра ми је? А Исак му одговори: Рекох да не погинем с ње.
10. А Авимелех рече: Шта си нам учинио? Лако је могао ко од народа овога лећи с твојом женом, те би нас ти увалио у гријех.
11. И заповједи Авимелех свему народу својему говорећи: Ко се дотакне овога човјека или жене његове, погинуће.
12. И Исак стаде сијати у овој земљи, и доби оне године по сто, тако га благослови Господ.
13. И *обогати се човјек, и напредоваше све већма, те поста силан. [*ПрС 10, 22.]
14. И имаше оваца и говеда и много слуга; а Филистеји му завиђаху,
15. Па све студенце које бјеху ископале слуге оца његова за времена Аврама оца његова заронише Филистеји, и засуше их земљом.
16. И Авимелех рече Исаку: Иди од нас, јер си постао силнији од нас.
17. И Исак отиде оданде, и разапе шаторе у долини Герарској, и настани се ондје.
18. И стаде Исак откопавати студенце који бјеху ископани за времена Аврама оца његова, и које заронише Филистеји по смрти Аврамовој; и прозва их именима која им бјеше надио отац његов.
19. И копајући слуге Исакове у оном долу, нађоше студенац живе воде.
20. Али се свадише пастири Герарски с пастирима Исаковим говорећи: Наша је вода. И надједе име оном студенцу Есек, јер се свадише с њим.
21. Послије ископаше други студенац, па се и око њега свадише, зато га назва Ситна.
22. Тада се подиже оданде, и ископа други студенац, и око њега не би свађе; зато га назва Реховот, говорећи: Сад нам даде Господ простора да растемо у овој земљи.
23. И отиде оданде горе у Вирсавеју.
24. И исту ноћ јави му се Господ и рече: Ја сам Бог Аврама оца твојега. Не бој се, јер сам ја с тобом, и благословићу те и умножићу сјеме твоје Аврама ради слуге својега.
25. И *начини ондје жртвеник, и призва име Господње; и ондје разапе шатор свој; и слуге Исакове ископаше ондје студенац. [*1 Мој 12, 7.]
26. И дође к њему Авимелех из Герара с Охозатом, пријатељем својим, и с *Фихолом, војводом својим. [*1 Мој 21, 22.]
27. А Исак им рече: Што сте дошли к мени кад мрзите на ме и отјерасте ме од себе?
28. А они рекоше: Видјесмо заиста да је Господ с тобом, па рекосмо: Нека буде заклетва између нас, између нас и тебе; хајде да ухватимо вјеру с тобом:
29. Да нам не чиниш зла, као што се ми тебе не дотакосмо и као што ми теби само добро чинисмо, и пустисмо те да идеш на миру, и ето си благословен од Господа.
30. Тада их он угости; те једоше и пише.
31. А сјутрадан уставши рано, заклеше се један другоме, и отпусти их Исак и отидоше од њега с миром.
32. Исти дан дошавши слуге Исакове казаше му за студенац који ископаше, и рекоше му: Нађосмо воду.
33. И назва га Савеја; *отуда се зове град онај Вирсавеја до данашњега дана. [*1 Мој 21, 31.]
34. А кад би Исаву четрдесет година, *узе за жену Јудиту, кћер Веоха Хетејина, и Васемату, кћер Елона Хетејина. [*1 Мој 36, 2.]
35. И оне задаваху много јада Исаку и Ревеки."

  "1moj27": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 27. 
Јаков добија лукавством благослов првенца. Исав ради својем брату о глави. Јаковљево бјекство у Харан.
---------------------------------
1. Кад Исак остарје и очи му потамњеше, те не виђаше, дозва Исава, старијега сина својега, и рече му: Сине! А он одговори: Ево ме.
2. Тада рече: Ево, остарио сам, не знам кад ћу умријети;
3. Узми оружје своје, тул и лук, и изиђи у планину, те ми улови лова;
4. И зготови ми јело по мојој вољи, и донеси ми да једем, па да те благослови душа моја док нијесам умро.
5. А Ревека чу шта Исак рече сину својему Исаву. И Исав отиде у планину да улови лова и донесе.
6. А Ревека рече Јакову сину својему говорећи: Гле, чух оца твојега, гдје бесједи с Исавом братом твојим и рече:
7. Донеси ми лова и зготови јело да једем, па да те благословим пред Господом док нијесам умро.
8. Него сада, сине, послушај ме што ћу ти казати.
9. Иди сада к стаду и донеси два добра јарета да зготовим оцу твојему јело од њих, како радо једе.
10. Па ћеш унијети оцу да једе и да те благослови док није умро.
11. А Јаков рече Ревеки матери својој: Али је *Исав брат мој рутав, а ја сам гладак; [*1 Мој 25, 25.]
12. Може ме опипати отац, па ће се осјетити да сам га хтио преварити, те ћу навући на се проклетство умјесто благослова.
13. А мати му рече: Нека проклетство твоје, сине, падне на мене; само ме послушај, и иди и донеси ми.
14. Тада отишав узе и донесе матери својој; а мати његова зготови јело како јеђаше радо отац његов.
15. Па онда узе Ревека најљепше хаљине старијега сина својега, које бијаху у ње код куће, и обуче Јакова млађега сина својега.
16. И јарећим кожицама обложи му руке и врат гдје бјеше гладак.
17. И даде Јакову сину својему у руке јело и хљеб што зготови.
18. А он уђе к оцу својему и рече: Оче. А он одговори: Ево ме; који си ти, сине?
19. И Јаков рече оцу својему: Ја, Исав твој првенац; учинио сам како си ми рекао; дигни се, посади се да једеш лова мојега, па да ме благослови душа твоја.
20. А Исак рече сину својему: Кад брже нађе, сине? А он рече: Господ Бог твој даде, те изађе преда ме.
21. Тада рече Исак Јакову: Ходи ближе, сине, да те опипам јеси ли син мој Исав или не.
22. И приступи Јаков к Исаку оцу својему, а он га опипа, па рече: Глас је Јаковљев, али руке су Исавове.
23. И не позна га, јер му руке бјеху као у Исава брата његова рутаве; зато га благослови;
24. И рече му: Јеси ли ти син мој Исав? А он одговори: Ја сам.
25. Тада рече: А ти дај, сине, да једем лова твојега, па да те благослови душа моја. И даде му, те једе; па му донесе и вина, те пи.
26. Потом Исак отац његов рече му: Ходи, сине, целуј ме.
27. И он приступи и цјелива га; а Исак осјети мирис од хаљина његовијех, и благослови га говорећи: Гле, мирис сина мојега као мирис од поља које благослови Господ.
28. Бог ти дао росе небеске, и добре земље и пшенице и вина изобила!
29. *Народи ти служили и племена ти се клањала! Био господар браћи својој и клањали ти се синови матере твоје! † Проклет био који тебе успроклиње, а благословен који тебе узблагосиља! [*1 Мој 25, 23; † 1 Мој 12, 3.]
30. А кад Исак благослови Јакова, и Јаков отиде испред Исака оца својега, у тај час дође Исав брат његов из лова.
31. Па зготови и он јело и унесе оцу својему, и рече му: Устани, оче, да једеш што ти је син уловио, па да ме благослови душа твоја.
32. А Исак отац његов рече му: Ко си ти? А он рече: Ја, син твој, првенац твој, Исав.
33. Тада се препаде Исак и рече: Ко? Па гдје је онај који улови и донесе ми лова, и од свега једох прије него ти дође, и благослових га? Он ће и остати благословен.
34. А кад чу Исав ријечи оца својега, *вриште иза гласа и ожалости се веома, и рече оцу својему: Благослови и мене, оче. [*Јев 12, 17.]
35. А он му рече: Дође брат твој с пријеваром и однесе твој благослов.
36. А Исав рече: *Право је што му је име Јаков, јер ме већ другом превари. † Првенаштво ми узе, па ето сада ми узе и благослов. Потом рече: Нијеси ли и мени оставио благослов? [*1 Мој 25, 26; † 1 Мој 25, 33.]
37. А Исак одговори и рече Исаву: Ето сам га поставио теби за господара; и сву браћу његову дадох му да му буду слуге; пшеницом и вином укријепих га; па шта бих сада теби учинио, сине?
38. А Исав рече оцу својему: Еда ли је само један благослов у тебе, оче? Благослови и мене, оче. И стаде иза гласа плакати Исав.
39. А Исак отац његов одговарајући рече му: Ево, стан ће ти бити на родној земљи и роси небеској озго.
40. Али ћеш живјети од мача својега, и брату ћеш својему служити; али ће *доћи вријеме, те ћеш пошто се наплачеш, скршити јарам његов с врата својега. [*2 цар 8, 20.]
41. И Исав омрзе љуто на Јакова због благослова којим га благослови отац, и говораше у срцу својем: Близу су жалосни дани оца мојега, тада ћу убити Јакова брата својега.
42. И казаше Ревеки ријечи Исава сина њезина старијега, а она пославши дозва Јакова млађега сина својега, и рече му: Гле, Исав брат твој тјеши се тијем што хоће да те убије.
43. Него, сине, послушај што ћу ти казати: Устани и бјежи к Лавану брату мојему у Харан.
44. И остани код њега неко вријеме докле прође срдња брата твојега,
45. Докле се гњев брата твојега одврати од тебе, те заборави што си му учинио; а онда ћу ја послати да те доведу оданде. Зашто бих остала без обојице вас у један дан?
46. А Исаку рече Ревека: *Омрзао ми је живот ради овијех Хетејака. Ако се Јаков ожени Хетејком, каквом између кћери ове земље, да што ми живот? [*1 Мој 26, 35.]"

  "1moj28": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 28. 
Бјекство у Харан. Небеске љестве.
---------------------------------
1. Тада Исак дозва Јакова и благослови га, и заповједи му и рече: *Немој да се ожениш којом између кћери Хананејских. [*1 Мој 24, 3.]
2. Устани, иди у Падан-Арам у дом *Ватуила, оца матере своје, и оданде се ожени између кћери † Лавана ујака својега. [*1 Мој 22, 23; † 1 Мој 24, 29.]
3. А Бог свемогући да те благослови, и да ти да велику породицу и умножи те да од тебе постане мноштво народа.
4. И да ти да *благослов Аврамов, теби и сјемену твојему с тобом, да наслиједиш земљу у којој си дошљак, коју Бог даде Авраму. [*1 Мој 12, 2.]
5. Тако оправи Исак Јакова, и он пође у Падан-Арам к Лавану, сину Ватуила Сирина, брату Ревеке, матере Јаковљеве и Исавове.
6. А Исав видје гдје Исак благослови Јакова и оправи га у Падан-Арам да се оданде ожени, и гдје благосиљајући га заповједи му и рече: Немој да се ожениш којом између кћери Хананејских,
7. И гдје Јаков послуша оца својега и матер своју, и отиде у Падан-Арам;
8. И видје Исав да кћери Хананејске нијесу по вољи Исаку оцу његову.
9. Па отиде Исав к Исмаилу, и узе за жену преко жена својих Маелету, кћер Исмаила, сина Аврамова, *сестру Навајотову. [*1 Мој 25, 13.]
10. А Јаков отиде од Вирсавеје идући у Харан.
11. И дође на једно мјесто, и ондје заноћи, јер сунце бјеше зашло; и узе камен на оном мјесту, и метну га себи под главу, и заспа на оном мјесту.
12. И усни, а то љестве стајаху на земљи, а врхом тицаху у небо, и гле, *анђели Божји по њима се пењаху и слажаху; [*Јн 1, 51.]
13. И гле, на врху стајаше Господ и рече: Ја сам Господ Бог Аврама оца твојега и Бог Исаков; ту земљу на којој спаваш теби ћу дати и сјемену твојему;
14. И *сјемена ће твојега бити као праха на земљи, те ћеш се раширити на запад и на исток и на сјевер и на југ, и сви народи на земљи благословиће се у теби и † у сјемену твојем. [*1 Мој 13, 16; † 1 Мој 12, 3.]
15. И ево, ја сам с тобом, и чуваћу те куда год пођеш, и довешћу те натраг у ову земљу, јер те нећу оставити докле год не учиним што ти рекох.
16. А кад се Јаков пробуди од сна, рече: Зацијело је Господ на овом мјесту; аја не знах.
17. И уплаши се и рече: Како је страшно мјесто ово! Овдје је доиста кућа Божја, и ово су врата небеска.
18. И уста Јаков ујутру рано, и узе камен што бјеше метнуо себи под главу, и утврди га за спомен и прели га уљем.
19. И прозва оно мјесто Ветиљ, а пређе бјеше име ономе граду Луз.
20. И учини Јаков завјет говорећи: Ако Бог буде са мном и сачува ме на путу којим идем и да ми хљеба да једем и одијела да се облачим,
21. И ако се вратим на миру у дом оца својега, Господ ће ми бити Бог;
22. А камен овај који утврдих за спомен, *биће дом Божји; и што ми год даш, од свега ћу десето дати теби. [*1 Мој 35, 7.]"

  "1moj29": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 29. 
Јаков служи код Лавана за Лију и Рахиљу.
---------------------------------
1. Тада се подиже Јаков и отиде у земљу источну.
2. И обзирући се, угледа студенац у пољу; и гле, три стада оваца лежаху код њега, јер се на оном студенцу појаху стада, а велики камен бијаше студенцу на вратима.
3. Ондје се скупљаху сва стада, те пастири одваљиваху камен с врата студенцу и појаху стада, и послије опет приваљиваху камен на врата студенцу на његово мјесто.
4. И Јаков им рече: Браћо, одакле сте? Рекоше: Из Харана смо.
5. А он им рече: Познајете ли Лавана, сина Нахорова? Они рекоше: Познајемо.
6. Он им рече: Је ли здрав? Рекоше: Јест, и ево Рахиље, кћери његове, гдје иде са стадом.
7. И он рече: Ето још је рано, нити је вријеме враћати стоку; напојте стоку, па идите и пасите је.
8. А они рекоше: Не можемо докле се не скупе сва стада, да одвалимо камен с врата студенцу, онда ћемо напојити стоку.
9. Док он још говораше с њима, дође Рахиља са стадом оца својега, јер она пасијаше овце.
10. А кад Јаков видје Рахиљу кћер Лавана ујака својега, и стадо Лавана ујака својега, приступи Јаков и одвали камен студенцу с врата, и напоји стадо Лавана ујака својега.
11. И пољуби Јаков Рахиљу, и повикавши заплака се.
12. И каза се Јаков Рахиљи да је род оцу њезину и да је син Ревекин; а она отрча те јави оцу својему.
13. А кад Лаван чу за Јакова, сина сестре своје, истрча му у сусрет, и загрли га и пољуби, и уведе у своју кућу. И он приповједи Лавану све ово.
14. А Лаван му рече: Та ти си кост моја и тијело моје. И оста код њега цио мјесец дана.
15. Тада рече Лаван Јакову: Зар бадава да ми служиш што си ми род? Кажи ми шта ће ти бити плата?
16. А Лаван имаше двије кћери: Старијој бјеше име Лија, а млађој Рахиља.
17. И у Лије бјеху кварне очи, а Рахиља бјеше лијепа стаса и лијепа лица.
18. И Јакову омиље Рахиља, те рече: Служићу ти седам година за Рахиљу, млађу кћер твоју.
19. А Лаван му рече: Боље теби да је дам него другом; остани код мене.
20. И одслужи Јаков за Рахиљу седам година, и учинише му се као неколико дана, јер је љубљаше.
21. И рече Јаков Лавану: Дај ми жену, јер ми се наврши вријеме, да легнем с њом.
22. И сазва Лаван све људе из онога мјеста и учини гозбу.
23. А увече узе Лију кћер своју и уведе је к Јакову, и он леже с њом.
24. И Лаван даде Зелфу, робињу своју, Лији кћери својој да јој буде робиња.
25. А кад би ујутру, гле, оно бјеше Лија; те рече Јаков Лавану: Шта си ми то учинио? Не служим ли за Рахиљу код тебе? Зашто си ме преварио?
26. А Лаван му рече: Не бива у нашем мјесту да се уда млађа прије старије.
27. Наврши недјељу дана с том, па ћемо ти дати и другу за службу што ћеш служити код мене још седам година других.
28. Јаков учини тако, и наврши с њом недјељу дана, па му даде Лаван Рахиљу кћер своју за жену.
29. И даде Лаван Рахиљи кћери својој робињу своју Валу да јој буде робиња.
30. И тако *леже Јаков с Рахиљом; и вољаше Рахиљу него Лију, и стаде служити код Лавана још седам других година. [*3 Мој 18, 18.]
31. А Господ, видећи да Јаков не мари за Лију, отвори њојзи материцу, а Рахиља оста нероткиња.
32. И Лија затрудње и роди сина, и надједе му име Рувим говорећи: Господ погледа на јаде моје, сада ће ме љубити муж мој.
33. И опет затрудње, и роди сина, и рече: Господ чу да сам презрена, па ми даде и овога. И надједе му име Симеон.
34. И опет затрудње, и роди сина и рече: Да ако се сада већ приљуби к мени муж мој, кад му родих три сина. Зато му надјеше име Левије.
35. И затрудње опет, и роди сина, и рече: Сада ћу хвалити Господа. За то му надједе име Јуда; и преста рађати."

  "1moj30": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 30. 
Јаковљев благослов у дјеци и богатство.
---------------------------------
1. Рахиља, видјевши гдје не рађа дјеце Јакову, позавидје сестри својој; и рече Јакову: Дај ми дјеце или ћу умријети.
2. А Јаков се расрди на Рахиљу и рече: Зар сам ја а не Бог који ти не да порода?
3. А она рече: Ето робиње моје*Вале, лези с њом, нека роди на мојим кољенима, па ћу и ја имати дјеце од ње. [*1 Мој 16, 2.]
4. И даде му Валу робињу своју за жену, а Јаков леже с њом.
5. И затрудње Вала, и роди Јакову сина.
6. А Рахиља рече: Господ ми је судио и чуо глас мој, те ми даде сина. Зато му надједе име Дан.
7. И Вала робиња Рахиљина затрудње опет и роди другог сина Јакову.
8. А Рахиља рече: Борах се жестоко са сестром својом, али одољех. И надједе му име Нефталим.
9. А Лија, видјевши гдје преста рађати, узе Зелфу робињу своју и *даде је Јакову за жену. [*1 Мој 30, 4.]
10. И роди Зелфа, робиња Лијина, Јакову сина;
11. И Лија рече: Дође чета. И надједе му име Гад.
12. Опет роди Зелфа, робиња Лијина, другога сина Јакову;
13. И рече Лија: Благо мени, јер ће ме блаженом звати жене. Зато му надједе име Асир.
14. А Рувим изиде у вријеме жетве пшеничне и нађе мандрагору у пољу, и донесе је Лији матери својој. А Рахиља рече Лији: Дај ми мандрагору сина својега.
15. А она јој рече: Мало ли ти је што си ми узела мужа? Хоћеш да ми узмеш и мандрагору сина мојега? А Рахиља јој рече: Нека ноћас спава с тобом за мандрагору сина твојега.
16. И увече кад се Јаков враћаше из поља, изиде му Лија у сусрет и рече: Спаваћеш код мене, јер те купих за мандрагору сина својега. И спава код ње ону ноћ.
17. А Бог услиши Лију, те она затрудње, и роди Јакову петога сина.
18. И рече Лија: Господ ми даде плату моју што дадох робињу своју мужу својему. И надједе му име Исахар.
19. И затрудње Лија опет и роди Јакову шестога сина;
20. И рече Лија: Дарива ме Господ даром добријем; да ако се сада већ приљуби к мени муж мој, јер му родих шест синова. Зато му надједе име Завулон.
21. Најпослије роди кћер и надједе јој име Дина.
22. Али се Господ *опомену Рахиље; и услишив је, отвори јој материцу; [*1 Сам 1, 19.]
23. И затрудње и роди сина, и рече: Узе *Бог срамоту моју. [*Ис 4, 1; Лк 1, 25.]
24. И надједе му име Јосиф, говорећи: Нека ми дода Господ још једнога сина.
25. А кад Рахиља роди Јосифа, рече Јаков Лавану: Пусти ме да идем у своје мјесто и у своју земљу.
26. Дај ми жене моје *за које сам ти служио, и дјецу моју, да идем, јер знаш како сам ти служио. [*1 Мој 29, 20, 30.]
27. А Лаван му рече: Немој ако сам нашао милост пред тобом; видим да ме је благословио Господ тебе ради.
28. И још рече: Ишти колико хоћеш плате, и ја ћу ти дати.
29. А Јаков му одговори: Ти знаш како сам ти служио и каква ти је стока постала код мене.
30. Јер је мало било што си имао докле ја не дођох; али се умножи веома, јер те Господ благослови кад ја дођох. Па кад ћу и ја тако себи кућу кућити?
31. И рече му Лаван: Шта хоћеш да ти дам? А Јаков одговори: Не треба ништа да ми даш; него ћу ти опет пасти стоку и чувати ако ћеш ми учинити ово:
32. Да зађем данас по свој стоци твојој, и одлучим све што је шарено и с биљегом, и све што је црно између оваца, и што је с биљегом и шарено између коза, па што послије буде тако, оно да ми је плата.
33. Тако ће ми се послије посвједочити правда моја пред тобом кад дођеш да видиш заслугу моју: Што год не буде шарено ни с биљегом ни црно између оваца и коза у мене, биће крадено.
34. А Лаван рече: Ето, нека буде како си казао.
35. И одлучи Лаван исти дан јарце с биљегом и шарене и све козе с биљегом и шарене, и све на чем бијаше што бијело, и све црно између оваца, и предаде синовима својим.
36. И остави даљине три дана хода између себе и Јакова. И Јаков пасијаше осталу стоку Лаванову.
37. И узе Јаков зеленијех прутова тополовијех и љесковијех и кестеновијех, и нагули их до бјелине која бјеше на прутовима.
38. И меташе нагуљене прутове пред стоку у жљебове и корита кад долажаше стока да пије, да би се упаљивала кад дође да пије.
39. И упаљиваше се стока гледајући у прутове, и што се млађаше бијаше с биљегом, прутасто и шарено.
40. И Јаков одлучиваше млад, и обраћаше стадо Лаваново да гледа у шарене и у све црне; а своје стадо одвајаше и не обраћаше га према стаду Лаванову.
41. И кад се год упаљиваше стока рана, меташе Јаков прутове у корита пред очи стоци да би се упаљивала гледајући у прутове;
42. А кад се упаљиваше позна стока, не меташе; тако позне биваху Лаванове, а ране Јаковљеве.
43. И тако се тај човјек обогати врло, те имаше много стоке и слуга и слушкиња и камила и магараца."


  "1moj31": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 31. 
Јаковљево бјекство са својима. Помирење с Лаваном.
---------------------------------
1. А Јаков чу гдје синови Лаванови говоре: Јаков узе све што бјеше нашега оца, и од онога што бјеше нашега оца стече све ово благо.
2. И видје Јаков гдје лице Лаваново није према њему као прије.
3. И Господ рече Јакову: Врати се у земљу отаца својих и у род свој, и ја ћу бити с тобом.
4. И послав Јаков дозва Рахиљу и Лију у поље к стаду својему.
5. И рече им: Видим гдје лице оца вашега није према мени као прије; али је Бог оца мојега био са мном.
6. И ви знате да сам служио оцу вашему како сам год могао;
7. А отац ме је ваш варао и мијењао ми плату десет пута; али му Бог не даде да ме оштети;
8. Кад он рече: *Што буде шарено нека ти је плата, онда се младило све шарено; а кад рече с биљегом што буде нека ти је плата, онда се младило све с биљегом. [*1 Мој 30, 32.]
9. Тако Бог узе стоку оцу вашему и даде је мени;
10. Јер кад се упаљиваше стока, подигох очи своје и видјех у сну, а то овнови и јарци што скачу на овце и козе бијаху шарени, с биљегама прутастим и коластим.
11. А анђео Господњи рече ми у сну: Јакове! А ја одговорих: Ево ме.
12. А он рече: Подигни сад очи своје и гледај: овнови и јарци што скачу на овце и козе, шарени су, с биљегама прутастим и коластим; јер видјех све што ти чини Лаван.
13. Ја сам Бог од Ветиља, *гдје си прелио камен и учинио ми завјет; устани сада и иди из ове земље, и врати се на постојбину своју. [*1 Мој 28, 18, 19, 20.]
14. Тада одговори Рахиља и Лија, и рекоше му: Еда ли још имамо какав дио и нашљедство у дому оца својега?
15. Није ли нас држао као туђинке кад нас је *продао? Па је још и наше новце једнако јео. [*1 Мој 29, 15, 27.]
16. Јер све ово благо што узе Господ оцу нашему, наше је и наше дјеце. Зато чини све што ти је Господ казао.
17. И подиже се Јаков, и метну дјецу своју и жене своје на камиле;
18. И одведе сву стоку своју и све благо што бјеше стекао, стоку коју бјеше стекао у Падан-Араму, и пође к Исаку оцу својему у земљу Хананску.
19. А Лаван бјеше отишао да стриже овце своје; и Рахиља украде идоле оцу својему.
20. И Јаков отиде крадом од Лавана Сирина не јавивши му да хоће да иде.
21. И побјеже са свијем благом својим, и подиже се, те пријеђе преко воде и упути се ка гори Галаду.
22. А трећи дан јавише Лавану да је побјегао Јаков.
23. И узе са собом браћу своју и пође за њим у потјеру, и за седам дана стиже га на гори Галаду.
24. Али Бог *дође Лавану Сирину ноћу у сну и рече му: Чувај се да не говориш с Јаковом ни лијепо ни ружно. [*1 Мој 20, 3.]
25. И стиже Лаван Јакова; а Јаков бјеше разапео шатор свој на гори, па и Лаван такођер разапе свој с браћом својом на гори Галаду.
26. И Лаван рече Јакову: Шта учини те крадом побјеже од мене и одведе кћери моје као на мач отете?
27. Зашто тајно побјеже и крадом отиде од мене? Нити ми рече да те испратим с весељем и с пјесмама, с бубњима и с гуслама?
28. Нити ми даде да изљубим синове своје и кћери своје? Лудо си радио.
29. Могао бих вам досадити; али Бог оца вашега ноћас ми рече говорећи: Чувај се да не говориш с Јаковом ни лијепо ни ружно.
30. Иди, дакле, кад си се тако ужелио куће оца својега; али зашто украде богове моје?
31. А Јаков одговори и рече: Бојах се и мишљах: Хоћеш силом отети кћери своје од мене.
32. А богове своје у кога нађеш, онај нека не живи више; пред нашом браћом тражи што је твоје у мене, па узми. Јер Јаков није знао да их је украла Рахиља.
33. И уђе Лаван у шатор Јаковљев и у шатор Лијин и у шатор двију робиња, и не нађе их; и изашав из шатора Лијина, уђе у шатор Рахиљин.
34. А Рахиља узе идоле и сакри их под самар камиле своје и сједе озго;и Лаван пипаше по цијелом шатору, и не нађе.
35. А она рече оцу својему: Немој се срдити, господару, што ти не могу устати, *јер ми је што у жена бива. Тражив, дакле, не нађе идола својих. [*З Мој 15, 19, 20.]
36. И Јаков се расрди, и стаде корити Лавана, и говорећи рече му: Шта сам учинио, шта сам скривио, те си ме тако жестоко тјерао?
37. Пипао си сав пртљаг мој, па шта си нашао из своје куће? Дај овамо пред моју и своју браћу, нека расуде између нас двојице.
38. Ево двадесет година бијах код тебе: Овце твоје и козе твоје не јаловише се, а овнова из стада твојега не једох.
39. *Што би звијерје заклало нијесам ти доносио, сам сам подмиривао; од мене си искао што би ми било украдено дању или ноћу. [*2 Мој 22, 10.]
40. Дању ме убијаше врућина, а ноћу мраз; и сан ми не падаше на очи.
41. Тако ми је било двадесет година у твојој кући; *служио сам ти четрнаест година за двије кћери твоје и шест година за стоку твоју, и плату си ми мијењао десет пута. [*1 Мој 29, 27, 28.]
42. Да није Бог оца мојега, Бог Аврамов, и *страх Исаков био са мном, би ме зацијело отпустио празна. Али је Бог видио невољу моју и труд руку мојих, па те укори ноћас. [*1 Мој 31, 53.]
43. А Лаван одговори Јакову и рече: Ове су кћери моје кћери, и ови су синови моји синови, и ова стока моја стока, и што год видиш, све је моје; па шта бих учинио данас кћерима својим или синовима њиховијем које родише?
44. Него, хајде да ухватимо вјеру, ја и ти, да буде свједочанство између мене и тебе.
45. И Јаков *узе камен и утврди газа спомен. [*1 Мој 28, 18.]
46. И рече Јаков браћи својој: Накупите камења. И накупише камења и сложише на гомилу, и једоше на гомили.
47. И Лаван га назва Јегар-Сахадут, а Јаков га назва Галед.
48. И рече Лаван: *Ова гомила нека буде свједок између мене и тебе данас. Зато се прозва Галед. [*ИНав 24, 27.]
49. А прозва се и Миспа, јер рече Лаван: Нека Господ гледа између мене и тебе кад не узможемо видјети један другога.
50. Ако уцвијелиш кћери моје и ако узмеш жене преко мојих кћери, неће човјек бити између нас, него гле Бог свједок између мене и тебе.
51. И још рече Лаван Јакову: Гледај ову гомилу и гледај овај споменик, који подигох између себе и тебе.
52. Свједок је ова гомила и свједок је овај споменик: да ни ја нећу пријећи преко ове гомиле к теби, ни ти к мени да нећеш пријећи преко ове гомиле и споменика овога на зло.
53. Бог Аврамов и богови Нахорови, богови оца њихова, нека *суде међу нама. А Јаков се закле † страхом оца својега Исака. [*1 Мој 16, 5; † 1 Мој 31, 42.]
54. И Јаков принесе жртву на гори, и сазва браћу своју на вечеру; и једоше па ноћише на гори.
55. А ујутру рано уста Лаван, и изљуби своју унучад и кћери своје, и благослови их, па отиде и врати се у своје мјесто."


  "1moj32": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 32. 
Јаковљев сусрет са анђелима. Његов страх од Исава. Молитва и тајанствена борба. Име Израиљ.
---------------------------------
1. А Јаков отиде својим путем; и сретоше га анђели Божији;
2. А кад их угледа Јаков, рече: Ово је око Божји. И прозва оно мјесто Маханаим.
3. И Јаков посла пред собом гласнике к Исаву брату својему у земљу *Сир, крајину Едомску. [*1 Мој 36, 8.]
4. И заповједи им говорећи: Овако кажите господару мојему Исаву: Слуга твој Јаков овако каже: Био сам дошљак код Лавана и бавио се досад.
5. А имам волова и магараца, оваца и слуга и слушкиња, и послах да јавим теби, господару својему, еда бих нашао милост пред тобом.
6. И вратише се гласници к Јакову и рекоше му: Идосмо до брата твојега Исава, и ето он ти иде у сусрет с четири стотине момака.
7. А Јаков се уплаши јако и забрину се; па раздијели своје људе и овце и говеда и камиле у двије чете.
8. И рече: Ако Исав удари на једну чету и разбије је, да ако друга утече.
9. И рече Јаков: Боже оца мојега Аврама и Боже оца мојега Исака, Господе, *који си ми казао: Врати се у земљу своју и у род свој, и ја ћу ти бити добротвор! [*1 Мој 31, 3, 13.]
10. Нијесам вриједан толике милости и толике вјере што си учинио слузи својему; јер само са штапом својим пријеђох преко Јордана, а сада сам господар од двије чете.
11. Избави ме из руке брата мојега, из руке Исавове, јер се бојим да не дође и убије мене и матери с дјецом.
12. А *ти си казао: Заиста, ја ћу ти бити добротвор, и учинићу сјеме твоје да буде као пијеска морскога, који се не може избројити од множине. [*1 Мој 28, 13, 14.]
13. И заноћи ондје ону ноћ, и узе што му дође до руке, да пошље на дар Исаву брату својему,
14. Двјеста коза с двадесет јараца, двјеста оваца с двадесет овнова,
15. Тридесет камила дојилица с камиладма, четрдесет крава с десеторо телади, двадесет магараца с десеторо магаради.
16. И предаде их слугама својим, свако стадо напосе, и рече слугама: Идите напријед преда мном остављајући доста мјеста између једнога стада и другога.
17. И заповједи првому говорећи: Кад сретнеш Исава брата мојега, па те запита: Чији си и куда идеш и чије је то што гониш пред собом?
18. А ти реци: Слуге твојега Јакова, а ово шаље на дар господару својему Исаву, а ето, и сам иде за нама.
19. Тако заповједи и другому и трећему и свијема који иђаху за стадом, и рече: Тако кажите Исаву кад наиђете на њ.
20. И још кажите: Ето, Јаков слуга твој иде за нама. Јер говораше: Ублажићу га даром који иде преда мном, па ћу му онда видјети лице, да ако ме лијепо прими.
21. Тако отиде дар напријед, а он преноћи ону ноћ код чете своје.
22. И по ноћи уста, и узе обје жене и двије робиње и једанаесторо дјеце своје; и преброди брод Јавок.
23. А пошто њих узе и преведе преко потока, претури и остало што имаше.
24. А кад оста Јаков сам, тада се један човјек рваше с њим до зоре.
25. И кад видје да га не може савладати, удари га по зглавку у стегну, те се Јакову ишчаши стегно из зглавка, кад се човјек рваше с њим.
26. Па онда рече: Пусти ме, зора је. А Јаков му рече: *Нећу те пустити докле ме не благословиш. [*Мт 15, 22-28.]
27. А човјек му рече: Како ти је име? А он одговори: Јаков.
28. Тада му рече: *Отселе се нећеш звати Јаков, него Израиљ; јер си се † јуначки борио и с Богом и с људима, и одолио си. [*1 Мој 35, 10; † Јер 20, 7.]
29. А Јаков запита и рече: Кажи ми како је теби име. А он рече: *Што питаш како ми је име? И благослови га ондје. [*Суд 13, 18.]
30. И Јаков надједе име оному мјесту Фануил; јер, вели, *Бога видјех лицем к лицу, и душа се моја избави. [*2 Мој 33, 20.]
31. И сунце му се роди кад прође Фануил, и храмаше на стегно своје.
32. Зато синови Израиљеви не једу крајева од мишића на зглавку у стегну до данашњега дана, што се Јакову повриједише крајеви од мишића на зглавку у стегну."

  "1moj33": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 33. 
Јаковљево помирење са Исавом. Јаков се настањује код Сихема.
---------------------------------
1. А Јаков, подигав очи своје погледа, а то *Исав иде, и четири стотине људи с њим. И раздјели дјецу уз Лију и уз Рахиљу и уз двије робиње. [*1 Мој 32, 6.]
2. И намјести напријед робиње и њихову дјецу, па Лију и њезину дјецу за њима, а најпослије Рахиљу и Јосифа.
3. А сам прође напријед, и поклони се до земље седам пута докле дође до брата својега.
4. А Исав притрча преда њ и загрли га и паде му око врата и цјелива га, и обојица се заплакаше,
5. И Исав подигав очи угледа жене и дјецу, па рече: Ко су ти оно? А Јаков рече: Дјеца *коју Бог милостиво дарова слузи твојему. [*Пс 127, 3.]
6. И приступише робиње с дјецом својом, и поклонише се.
7. Потом приступи Лија и дјеца њезина, и поклонише се; а најпослије приступи Јосиф и Рахиља, и поклонише се.
8. А Исав рече: Шта ће ти читава*војска она коју сретох? А он рече: Да нађем милост пред господаром својим. [*1 Мој 32, 16.]
9. А Исав рече: Има, брате, у мене доста; нека теби што је твоје.
10. А Јаков рече: Не; ако сам сада нашао милост пред тобом, прими дар из моје руке, јер *видјех лице твоје као да видјех лице Божје, тако си ме лијепо дочекао. [*2 Сам 14, 24.]
11. Прими *дар мој, који ти је доведен; јер ме је обилато обдарио Бог, и имам свега. И навали на њ, те прими. [*1 Сам 25, 27; 30, 26.]
12. Послије рече Исав: Хајде да идемо, ићи ћу и ја с тобом.
13. А Јаков му рече: Зна господар мој да су ова дјеца нејака, и имам оваца и крава дојилица, па ако их устјерам један дан, погинуће ми све стадо.
14. Него господар мој нека иде пред слугом својим, а ја ћу полако ићи колико могу дјеца и стока, докле дођем ка господару својему у Сир.
15. А Исав рече: А оно да ти оставим неколико људи што су са мном. А он рече: Нашто? Дај да нађем милост пред господаром својим.
16. И тако Исав врати се исти дан својим путем у Сир.
17. А Јаков отиде у Сокот, и ондје начини себи кућу, а стоци својој начини стаје; зато назва оно мјесто Сокот.
18. Послије дође Јаков здраво у град Сихем у земљи Хананској, врати се из Падан-Арама, и намјести се према граду.
19. И *купи комад земље, гдје разапе шатор свој, од синова Емора, оца Сихемова, за сто новаца. [*ИНав 24, 32.]
20. И начини ондје жртвеник, и назва га: Силни Бог Израиљев."

  "1moj34": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 34. 
Дина и Сихем. Покољ у Сихему.
---------------------------------
1. А*Дина, кћи Лијина, коју роди Јакову, изађе да гледа дјевојке у оном крају. [*1 Мој 30, 12.]
2. А угледа је *Сихем, син Емора Евејина, кнеза од оне земље, и узе је и леже с њом и осрамоти је. [*Суд 9, 28.]
3. И приону срце његово за Дину, кћер Јаковљеву, и дјевојка му омиље, и он јој се умиљаваше.
4. И рече Сихем Емору оцу својему говорећи: Ожени ме овом дјевојком.
5. А Јаков чу да је осрамотио Дину кћер његову; а синови његови бијаху у пољу са стоком његовом, и Јаков оћутје докле они не дођу.
6. А Емор, отац Сихемов, изиде к Јакову да се разговори с њим.
7. А кад дођоше синови Јаковљеви из поља и чуше шта је било, жао би људима врло и разгњевише се веома што учини срамоту Израиљу облежав кћер Јаковљеву, како не би ваљало чинити.
8. Тада им рече Емор говорећи: Син мој Сихем срцем приону за вашу кћер; подајте му је за жену.
9. И опријатељите се с нама; кћери своје удајите за нас и кћерима нашим жените се.
10. Па живите с нама, и земља ће вам бити отворена; настаните се и тргујте и држите баштине у њој.
11. И рече Сихем оцу дјевојчину и браћи јој: Да нађем милост пред вама, и даћу што ми год кажете.
12. Иштите ми колико год хоћете уздарја и *дара, ја ћу дати што год кажете; само ми дајте дјевојку за жену. [*2 Мој 22, 16.]
13. А синови Јаковљеви одговорише Сихему и Емору оцу његову пријеварно, јер осрамоти Дину сестру њихову.
14. И рекоше им: Не можемо то учинити ни дати сестре своје за човјека необрезана, јер је то срамота нама.
15. Него ћемо вам учинити по вољи ако ћете се изједначити с нама и обрезати све мушкиње између себе.
16. Онда ћемо удавати своје кћери за вас и женићемо се вашим кћерима, и постаћемо један народ.
17. Ако ли не пристанете да се обрежете, ми ћемо узети своју дјевојку и отићи ћемо.
18. И по вољи бише ријечи њихове Емору и Сихему, сину Еморову.
19. И момак не оклијеваше учинити то; јер му кћи Јаковљева омиље веома; и он бјеше највише поштован између свијех у кући оца својега.
20. И отиде Емор и син му Сихем на врата града својега, и рекоше грађанима говорећи:
21. Ови људи хоће мирно да живе с нама, да се настане у овој земљи и да тргују по њој; а ево земља је широка и за њих; па ћемо се кћерима њиховијем женити и своје ћемо кћери удавати за њих.
22. Али ће тако пристати да живе с нама и да постанемо један народ ако се све мушкиње међу нама обреже, као што су они обрезани.
23. Њихова стока и њихово благо и сва говеда њихова неће ли бити наша? Сложимо се само с њима, па ће остати код нас.
24. И који год излажаху на врата града његова, сви послушаше Емора и Сихема, сина његова; и обреза се све мушкиње, сви који излажаху на врата града његова.
25. А трећи дан кад они бијаху у боловима, узеше два сина Јаковљева, *Симеон и Левије, браћа Динина, сваки свој мач и уђоше слободно у град и побише све мушкиње. [*1 Мој 49, 5, 6, 7.]
26. Убише и Емора и сина му Сихема оштрим мачем, и узевши Дину из куће Сихемове, отидоше.
27. Тада дођоше синови Јаковљеви на побијене, и оплијенише град, јер у њему би осрамоћена сестра њихова.
28. И узеше овце њихове и говеда њихова и магарце њихове, што год бјеше у граду и што год бјеше у пољу.
29. И све благо њихово, и сву дјецу и жене њихове похваташе и одведоше, и што год бјеше у којој кући.
30. А Јаков рече Симеону и Левију: Сметосте ме, и *омразисте ме народу ове земље, Хананејима и Ферезејима; у мене има мало људи, па ако се скупе на ме, хоће ме убити, те ћу се истријебити ја и дом мој. [*2 Мој 5, 21.]
31. А они рекоше: Зар са сестром нашом да раде као с курвом?"

  "1moj35": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 35. 
Јаковљево виђење у Ветиљу. Рахиљина и Исакова смрт. Јаковљеви синови.
---------------------------------
1. А Бог рече Јакову: Устани, иди горе у *Ветиљ и ондје стани; и начини ондје жртвеник Богу, † који ти се јавио кад си бјежао од Исава брата својега. [*1 Мој 28, 19; † 1 Мој 28, 13.]
2. И Јаков рече породици својој и свијема који бијаху с њим: Баците *туђе богове што су у вас, и очистите се и преобуците се; [*1 Мој 31, 19; ИНав 24, 23; 1 Сам 7, 3.]
3. Па да се дигнемо и идемо горе у Ветиљ, да начиним ондје жртвеник Богу, који ме је чуо у дан невоље моје и *био са мном на путу којим сам ишао. [*1 Мој 28, 20.]
4. И дадоше Јакову све богове туђе који бијаху у њиховијем рукама, и обоце које имаху у ушима; и Јаков их закопа под *храстом код Сихема. [*ИНав 24, 26; Суд 9, 6.]
5. Потом отидоше. А страх Божји дође на градове који бијаху око њих, те се не дигоше у потјеру за синовима Израиљевијем.
6. И Јаков и сва чељад што бијаше с њим дођоше у Луз у земљи Хананској, а то је Ветиљ.
7. И ондје начини жртвеник, и назва оно мјесто: Бог Ветиљски, јер му се ондје јави Бог кад је бјежао од брата својега.
8. Тада умрије *Девора, дојкиња Ревекина, и погребоше је испод Ветиља под храстом, који назва Јаков Алон-Вакут. [*1 Мој 24, 59.]
9. И јави се Бог Јакову опет, пошто изиде из Падан-Арама, и благослови га,
10. И рече му Бог: Име ти је Јаков; *али се одсад нећеш звати Јаков, него ће ти име бити Израиљ. И надједе му име Израиљ. [*1 Мој 32, 28.]
11. И још му рече Бог: *Ја сам Бог свемогући; расти и множи се; † народ и многи ће народи постати од тебе, и цареви ће изаћи из бедара твојих. [*1 Мој 17, 1; 28, 3, 4; † 1 Мој 17, 6.]
12. И даћу ти земљу коју сам дао Авраму и Исаку, и након тебе сјемену твојему даћу земљу ову.
13. Потом отиде од њега Бог с мјеста гдје му говори.
14. А Јаков мјетну *споменик на истом мјесту гдје му Бог говори, споменик од камена, и покропи га кропљењем и прели га уљем. [*1 Мој 28, 18.]
15. И Јаков прозва мјесто гдје му говори Бог Ветиљ.
16. И отидоше од Ветиља. А кад им оста још мало пута до Ефрате, породи се Рахиља, и бјеше јој тежак порођај.
17. И кад се веома мучаше, рече јој бабица: Не бој се, имаћеш још једнога сина.
18. А кад се растављаше с душом те умираше, назва га Венонија; али му отац надједе име Венијамин.
19. И умрије Рахиља, и погребоше је на путу који иде у *Ефрату, а то је Витлејем. [*Мих 5, 2.]
20. И метну Јаков споменик на гроб њезин. То је споменик на гробу Рахиљину до данашњега дана.
21. Одатле отишав Израиљ разапе шатор свој иза *куле Мигдоледерске. [*Мих 4, 8.]
22. И кад Израиљ живљаше у оној земљи, отиде Рувим и *леже с Валом, иночом оца својега. И то дочу Израиљ. А имаше Јаков дванаест синова. [*1 Мој 49, 4.]
23. Синови Лијини бјеху Рувим, првенац Јаковљев, и Симеон и Левије и Јуда и Исахар и Завулон;
24. А синови Рахиљини: Јосиф и Венијамин;
25. А синови Вале, робиње Рахиљине: Дан и Нефталим;
26. А синови Зелфе, робиње Лијине: Гад и Асир. То су синови Јаковљеви, који му се родише у Падан-Араму.
27. И Јаков дође к Исаку оцу својему у Мамрију у Киријат-Арву, које је Хеврон, гдје Аврам и Исак бијаху дошљаци.
28. А Исаку бјеше сто и осамдесет година;
29. И онемоћав умрије Исак, и би *прибран к роду својему стар и сит живота; и погребоше га Исав и Јаков, синови његови. [*1 Мој 25, 8.]"

  "1moj36": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 36. 
Родослов племена Исавова.
---------------------------------
1. А ово је племе Исавово, а он је *Едом. [*1 Мој 25, 30.]
2. *Исав се ожени између кћери Хананејских Адом, кћерју Елома Хетејина, и Оливемом, кћерју Ане, сина Севегона Евејина, [*1 Мој 26, 34.]
3. И *Васематом, кћерју Исмаиловом, сестром Наваотовом. [*1 Мој 28, 9.]
4. И роди Ада Исаву Елифаса, а Васемата роди Рагуила.
5. А Оливема роди Јеуса и Јеглома и Кореја. То су синови Исавови, који му се родише у земљи Хананској.
6. И Исав узе жене своје и синове своје и кћери своје и све домашње своје, и стада своја и сву стоку своју и све благо своје што бјеше стекао у земљи Хананској; па отиде у другу земљу далеко од Јакова брата својега.
7. Јер им *благо бијаше врло велико, те не могаху живјети заједно; нити их земља гдје бијаху дошљаци могаше носити од множине стоке њихове. [*1 Мој 13, 6.]
8. И Исав живљаше на планини Сиру. Исав је Едом.
9. А ово је племе Исава, оца Едомцима, на планини Сиру.
10. Ово су имена синова Исавовијех: Елифас, син Аде жене Исавове, и Рагуило, син Васемате, жене Исавове.
11. А Елифасови синови бјеху: Теман, Омар, Софар, Готом и Кенез.
12. А Тамна бјеше иноча Елифасу, сину Исавову, и роди Елифасу Амалика. То су синови Аде, жене Исавове.
13. А ово су синови Рагуилови: Нахот, Заре, Соме и Мозе. То бјеху синови Васемате, жене Исавове.
14. А ово су синови Оливеме, кћери Ане, сина Севегонова, жене Исавове. Она роди Исаву Јеуса и Јеглома и Кореја.
15. Ово су старјешине синовима Исавовијем: Синови Елифаса, првенца Исавова: старјешина Теман, старјешина Омар, старјешина Софар, старјешина Кенез,
16. Старјешина Кореј, старјешина Готом, старјешина Амалик. То су старјешине од Елифаса у земљи Едомској. То су синови Адини.
17. А синови Рагуила, сина Исавова: старјешина Нахот, старјешина Заре, старјешина Соме, старјешина Мозе. То су старјешине од Рагуила у земљи Едомској. То су синови Васемате, жене Исавове.
18. А синови Оливеме, жене Исавове: старјешина Јеус, старјешина Јеглом, старјешина Кореј. То су старјешине од Оливеме, кћери Анине, жене Исавове.
19. То су синови Исавови, и то су старјешине њихове; а он је Едом.
20. А ово су синови Сира *Хорејина, који живљаху у оној земљи: Лотан и Совал и Севегон и Ана. [*1 Мој 14, 6; 5 Мој 2, 12.]
21. И Дисон и Асар и Рисон. То су старјешине Хорејима, синови Сирови у земљи Едомској.
22. А синови Лотанови бјеху Хорија и Емам, а сестра Лотанова бјеше Тамна.
23. А ово су синови Савалови: Голам и Манахат и Гевил и Софар и Омар.
24. А ово су синови Севегонови: Аије и Ана. А тај је Ана који пронађе топле изворе у пустињи пасући магарце Севегона оца својега.
25. А ово су дјеца Анина: Дисон и Оливема, кћи Анина.
26. А ово су синови Дисонови: Амада и Асван и Итран и Харан.
27. А ово су синови Асарови: Валам и Заван и Акан.
28. А ово су синови Рисонови: Уз и Аран.
29. И ово су старјешине Хорејима: старјешина Лотан, старјешина Совал, старјешина Севегон, старјешина Ана,
30. Старјешина Дисон, старјешина Асар, старјешина Рисон. То су старјешине Хорејима, како им старјешоваху у земљи Сиру.
31. А ово су цареви који цароваше у земљи Едомској прије него се зацари цар над синовима Израиљевијем.
32. Царова у Едомској Валак, син Веоров, а граду му бјеше име Денава.
33. А кад умрије Валак, зацари се на његово мјесто Јовав, син Зарин од Восоре.
34. А кад умрије Јовав, зацари се на његово мјесто Асом од земље Темановске.
35. А кад умрије Асом, зацари се на његово мјесто Адад, син Варадов, који исијече Мадијанце у пољу Моавском, а граду му бјеше име Гетен.
36. А кад умрије Адад, зацари се на његово мјесто Самада из Масекаса.
37. А кад умрије Самада, зацари се на његово мјесто Саул из Ровота на ријеци.
38. А кад умрије Саул, зацари се на његово мјесто Валенон, син Аховоров.
39. А кад умрије Валенон, син Аховоров, зацари се на његово мјесто Адар, а град му се зваше Фогор, а жени му бјеше име Метевеиља, која бјеше кћи Матраиде, кћери Мезевове.
40. И ово су имена старјешинама од Исава по породицама њиховијем, по мјестима њиховијем, по именима њиховијем: старјешина Тамна, старјешина Гола, старјешина Јетер,
41. Старјешина Оливема, старјешина Ила, старјешина Финон,
42. Старјешина Кенез, старјешина Теман, старјешина Мазар,
43. Старјешина Магедило, старјешина Зафој. То су старјешине Едомске како наставаху у својој земљи. Овај Исав би отац Едомцима."

  "1moj37": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 37. 
Јосифови снови. Његова продаја у Мисир. Јаковљево туговање.
---------------------------------
1. А Јаков живљаше у земљи гдје му је отац био дошљак, у земљи Хананској.
2. Ово су догађаји Јаковљеви. Јосиф кад бјеше момак од седамнаест година, пасијаше стоку с браћом својом, коју родише Вала и Зелфа, жене оца његова; и доношаше Јосиф зле гласове о њима оцу својему.
3. А Израиљ љубљаше Јосифа највећма између свијех синова својих, јер му се родио под старост; и начини му шарену хаљину.
4. А браћа видећи гдје га отац љуби највећма између све браће његове, стадоше мрзити на њ тако да му не могаху лијепе ријечи проговорити.
5. Уз то, усни Јосиф сан и приповиједи браћи својој, те они још већма омрзну на њ.
6. Јер им рече: Да чујете сан што сам снио:
7. Везасмо снопље у пољу, па мој сноп уста и исправи се, а ваши снопови иђаху унаоколо и клањаху се снопу мојему.
8. Тада му браћа рекоше: Да нећеш још бити цар над нама и заповиједати нам? Стога још већма стадоше мрзити на њ због санова његовијех и због ријечи његовијех.
9. Послије опет усни други сан, и приповједи браћи својој говорећи: Усних опет сан, а то се сунце и мјесец и једанаест звијезда клањаху мени.
10. А приповједи и оцу својему и браћи својој; али га отац прекори и рече му: Какав је то сан што си снио? Еда ли ћемо доћи ја и мати твоја и браћа твоја да се клањамо теби до земље?
11. И завиђаху му браћа; али отац његов чуваше ове ријечи.
12. А кад браћа његова отидоше да пасу стоку оца својега код Сихема,
13. Рече Израиљ Јосифу: Не пасу ли браћа твоја стоку код Сихема? Хајде да те пошљем к њима. А он рече: Ево ме.
14. А он му рече: Иди, види како су браћа твоја и како је стока, па дођи да ми јавиш. И оправи га из долине *Хевронске, и он отиде пут Сихема. [*1 Мој 35, 27.]
15. И човјек један нађе га, а он лута по пољу, те га запита говорећи: Шта тражиш?
16. А он рече: Тражим браћу своју; кажи ми, молим те, гдје су са стоком?
17. А човјек рече: Отишли су одавде, јер чух гдје рекоше: Хајдемо у Дотаим. И отиде Јосиф за браћом својом, и нађе их у Дотаиму.
18. А они га угледаше издалека; и док још не дође близу њих, стадоше се договарати да га убију,
19. И рекоше међу собом: Гле, ево онога што сне сања.
20. Хајде сада да га убијемо и да га бацимо у коју од овијех јама, па ћемо казати: Љута га је звјерка изјела. Онда ћемо видјети шта ће бити од његовијех санова.
21. Али *Рувим кад чу то, избави га из руку њиховијех рекав: Немојте да га убијемо. [*1 Мој 42, 22.]
22. И још им рече Рувим: Немојте крви прољевати; баците га у ову јаму у пустињи, а не дижите руке на њ. А он га шћаше избавити из руку њиховијех и одвести к оцу.
23. И кад Јосиф дође к браћи својој, свукоше с њега хаљину његову, хаљину шарену, коју имаше на себи.
24. И ухвативши га, бацише га у јаму: А јама бјеше празна, не бјеше воде у њој.
25. Послије седоше да једу. И подигавши очи угледаше, а то гомила Исмаиљаца иђаше од Галада с камилама натовареним мирисавога коријења и тамјана и смирне, те ношаху у Мисир.
26. И рече Јуда браћи својој: Каква ће бити корист што ћемо убити брата својега и затајити крв његову?
27. Хајде да га продамо овијем Исмаиљцима па да не дижемо руке своје на њ, јер нам је брат, наше је тијело. И послушаше га браћа његова.
28. Па кад трговци Мадијански бијаху поред њих, они извукоше и извадише Јосифа из јаме, и продадоше Јосифа Исмаиљцима за двадесет сребрника; и они одведоше Јосифа у Мисир.
29. А кад се Рувим врати к јами, а то нема Јосифа у јами; тада раздрије хаљине своје,
30. Па се врати к браћи својој, и рече: Нема дјетета; а ја куда ћу?
31. Тада узеше хаљину Јосифову, и заклавши јаре, замочише хаљину у крв,
32. Па онда послаше шарену хаљину оцу његову поручивши: Нађосмо ову хаљину, види је ли хаљина сина твојега или није.
33. А он је позна и рече: Сина је мојега хаљина; љута га је *звјерка изјела; Јосиф је доиста раскинут. [*1 Мој 37, 20.]
34. И *раздрије Јаков хаљине своје, и веза костријет око себе; и тужаше за сином својим дуго времена. [*1 Мој 37, 29.]
35. И сви синови његови и све кћери његове устадоше око њега тјешећи га, али се он не дадијаше утјешити, него говораше: С тугом ћу у гроб лећи за сином својим. Па и његов отац плакаше за њим.
36. А Мадијанци продадоше га у Мисир Петефрију, дворанину Фараонову, заповједнику стражарском."

  "1moj38": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 38. 
Јудин гријех с Тамаром.
---------------------------------
1. А у то вријеме догоди се, те Јуда отиде од браће своје и уврати се код некога Одоламејца, којему име бјеше Ирас.
2. И ондје видје Јуда кћер некога Хананејца, којему име бјеше Сава, и узе је и леже с њом;
3. И она затрудње и роди сина, којему надједе име Ир.
4. И опет затрудњевши роди сина, којему надједе име Авнан.
5. И опет роди сина, и надједе му име Силом; а Јуда бијаше у Хасви кад она тога роди.
6. И Јуда ожени првенца својега Ира дјевојком по имену Тамаром.
7. Али Ир, првенац Јудин, бјеше неваљао пред Господом, и уби га Господ.
8. А Јуда рече Авнану: Уђи к жени *брата својега и ожени се њом на име братово, да подигнеш сјеме брату својему. [*5 Мој 25, 5.]
9. А Авнан, знајући да неће бити његов пород, кад лијегаше са женом брата својега просипаше на земљу, да не роди дјеце брату својему.
10. Али Господу не би мило што чињаше, те уби и њега.
11. И Јуда рече Тамари, снаси својој: Остани удовицом у кући оца својега докле одрасте Силом, син мој. Јер говораше: Да не умре и он као браћа му. И отиде Тамара, и живљаше у кући оца својега.
12. А кад прође много времена, умрије кћи Савина, жена Јудина. И кад се Јуда утјеши, пође у Тамну к људима што му стризијаху овце, сам с Ирасом, пријатељем својим Одоламејцем.
13. И јавише Тамари говорећи: Ето, свекар твој иде у Тамну да стриже овце своје.
14. А она скиде са себе удовичко рухо своје, и узе покривало и покри лице, и сједе на раскршће на путу који иде у Тамну. Јер видје да је Силом одрастао, а њу још не удаше за њ.
15. А Јуда кад је видје, помисли да је курва, јер бјеше покрила лице своје.
16. Па сврну с пута к њој и рече јој: Пусти да легнем с тобом. Јер није познао да му је снаха. А она рече: Шта ћеш ми дати да легнеш са мном?
17. А он рече: Послаћу ти јаре из стада. А она му рече: Али да ми даш залог докле га не пошљеш.
18. А он рече: Какав залог да ти дам? А она рече: Ето, прстен и рубац, и штап што ти је у руци. И он јој даде, те леже с њом, и она затрудње од њега.
19. Послије уставши Тамара отиде и скиде покривало са себе и обуче удовичко рухо.
20. А Јуда посла јаре по пријатељу свом Одоламејцу да му донесе натраг од жене залог. Али је он не нађе.
21. Па питаше људе по оном мјесту гдје је она била говорећи: Гдје је она курва што је била на раскршћу на овом путу? А они рекоше: Није овдје било курве.
22. И врати се к Јуди и рече: Не нађох је, него још рекоше мјештани: Није овдје било курве.
23. А Јуда рече: Нека јој да се не срамотимо; ја сам слао јаре, али је ти не нађе.
24. А кад прође до три мјесеца дана, јавише Јуди говорећи: Тамара, снаха твоја, учини прељубу, и ево затрудње од прељубе. А Јуда рече: Изведите је да се спали.
25. А кад је поведоше, посла к свекру својему и поручи: С човјеком чије је ово затрудњела сам. И рече: Тражи чији је овај прстен и рубац и штап.
26. А Јуда позна и рече: Правија је од мене, јер је не дадох сину својему Силому. И више не леже с њом.
27. А кад дође вријеме да роди, а то близанци у утроби њезиној.
28. И кад се порађаше, једно дијете помоли руку, а бабица узе и веза му црвен конац око руке говорећи: Овај је први.
29. Али он увуче руку, и гле изађе брат његов, а она рече: Како продрије? Продирање нека ти буде. И надјеше му име *Фарес. [*Рута 4, 18; Мт 1, 3.]
30. А послије изађе брат му, којему око руке бијаше црвени конац, и надјеше му име Зара."

  "1moj39": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 39. 
Јосифово служење код Петефрија, чедност и тамновање.
---------------------------------
1. А Јосифа одведоше у Мисир; и Петефрије, дворанин Фараонов, заповједник стражарски, човјек Мисирац, *купи га од Исмаиљаца, који га одведоше онамо. [*1 Мој 37, 28.]
2. И Господ бјеше с Јосифом, те би срећан, и живљаше у кући господара својега Мисирца.
3. И господар његов видје да је Господ с њим и да све што ради Господ води у напредак у руци његовој.
4. И Јосиф стече милост у њега, и двораше га; а најпослије постави га над цијелијем домом својим, и што год имаше њему даде у руке.
5. А кад га постави над домом својим и над свијем што имаше, од тада *Господ благослови дом тога Мисирца због Јосифа; и благослов Господњи бјеше на свему што имаше у кући и у пољу. [*1 Мој 30, 27.]
6. И остави у Јосифовијем рукама све што имаше, и не разбираше ни за што осим јела које јеђаше. А Јосиф бијаше лијепа стаса и лијепа лица.
7. И догоди се послије, те се жена господара његова загледа у Јосифа, и рече: Лези са мном.
8. А он не хтје, него рече жени господара својега: Ето, господар мој не разбира ни за што што је у кући, него што год има даде мени у руке.
9. Ни сам није већи од мене у овој кући, и ништа не крије од мене осим тебе, јер си му жена; па како бих учинио тако грдно зло и Богу згријешио?
10. И она говораше таке ријечи Јосифу сваки дан, али је не послуша да легне с њом ни да се бави код ње.
11. А један дан кад дође Јосиф у кућу да ради свој посао, а не бјеше никога од домашњих у кући,
12. Она га ухвати за хаљину говорећи: Лези са мном. Али он оставив јој у рукама хаљину своју, побјеже и отиде.
13. А кад она видје гдје јој остави у рукама хаљину своју и побјеже,
14. Викну чељад своју, и рече им говорећи: Гледајте, довео нам је човјека Јеврејина да нас срамоти; дође к мени да легне са мном, а ја повиках иза гласа;
15. А он кад чу гдје вичем, остави хаљину своју код мене и побјеже и отиде.
16. И она остави хаљину његову код себе док му господар дође кући.
17. А тада му рече овако говорећи: Слуга Јеврејин, којега си нам довео, дође к мени да ме осрамоти;
18. А ја повиках иза гласа, те он оставив хаљину своју код мене, побјеже.
19. А кад господар његов чу ријечи жене своје гдје му рече: То ми је учинио слуга твој, разгњеви се врло.
20. И господар Јосифов ухвати га, и баци га у тамницу, гдје лежаху сужњи царски; и он би ондје у тамници.
21. Али Господ бјеше с Јосифом и рашири милост своју над њим и учини те омиље тамничару.
22. И повјери тамничар Јосифу све сужње у тамници, и што је год требало ондје чинити он уређиваше.
23. И тамничар не надгледаше ништа што бјеше у Јосифовој руци, јер Господ бјеше с њим; и што год чињаше, Господ вођаше у напредак."

  "1moj40": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 40. 
Јосиф тумачи двојици сужања њихове снове.
---------------------------------
1. Послије тога догоди се, те пехарник цара Мисирскога и хљебар скривише господару својему, цару Мисирском.
2. И Фараон се разгњеви на та два дворанина, на старјешину над пехарницима и на старјешину над хљебарима;
3. И *баци их у тамницу у кући заповједника стражарскога, гдје Јосиф бјеше сужањ. [*1 Мој 39, 20.]
4. А заповједник стражарски одреди им Јосифа да им служи; и бијаху дуго у тамници.
5. И уснише сан обојица у једну ноћ, сваки по значењу својега сна за себе, и пехарник и хљебар цара Мисирскога, који бијаху сужњи у тамници.
6. И сјутрадан кад дође Јосиф к њима, погледа их, а они бјеху врло невесели.
7. Па запита дворане Фараонове, који бијаху сужњи с њим у кући господара његова, и рече: Што сте данас лица невесела?
8. А они му рекоше: Сан уснисмо обојица, а нема ко да нам каже шта значе. А Јосиф им рече: Шта значе, *није ли у Бога? Али приповједите ми. [*1 Мој 41, 16; Дан 2, 28.]
9. И старјешина над пехарницима приповједи сан свој Јосифу говорећи: Сних, а преда мном чокот;
10. И на чокоту бјеху три лозе, и напупи и процвате, и грожђе на њему узре;
11. А у руци ми бјеше чаша Фараонова, те побрах зрело грожђе и исциједих га у чашу Фараонову, и дадох чашу Фараону.
12. А Јосиф му рече: Ово значи: Три су лозе три дана.
13. Још три дана, и Фараон бројећи своје дворане, узеће и тебе, и опет те поставити у пређашњу службу, и опет ћеш му додавати чашу као и пређе док си му био пехарник.
14. Али немој заборавити мене кад будеш у добру, учини милост и помени за ме Фараону, и извади ме из ове куће.
15. Јер су ме украли из земље Јеврејске, а овдје нијесам ништа учинио да ме баце у ову јаму.
16. А кад видје старјешина над хљебарима како лијепо каза сан, рече Јосифу: И ја сних, а мени на глави три котарице бијеле;
17. И у најгорњој котарици бијаше свакојаких колача за Фараона, и птице јеђаху из котарице на мојој глави.
18. А Јосиф одговори и рече: Ово значи: Три котарице три су дана.
19. Још три дана, и Фараон бројећи дворане своје, избациће те и објесиће те на вјешала, и птице ће јести с тебе месо.
20. И кад дође трећи дан, то бјеше дан у који се родио Фараон, и учини Фараон гозбу свима слугама својим, и наиђе међу слугама својим на старјешину над пехарницима и на старјешину над хљебарима;
21. И поврати старјешину над пехарницима у службу да додаје чашу Фараону;
22. А старјешину над хљебарима објеси, као што каза Јосиф.
23. И старјешина над пехарницима не опомену се Јосифа, него га заборави."

  "1moj41": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 41. 
Јосиф тумачи фараонове снове. Напредовање у служби. Унапређење земље и старање о њој.
---------------------------------
1. А послије двије године дана усни Фараон, а он стоји на једној ријеци.
2. И гле, из ријеке изађе седам крава лијепијех и дебелијех, и стадоше пасти по обали.
3. И гле, иза њих изађе из ријеке седам других крава, ружнијех и мршавијех, и стадоше поред онијех крава на обали.
4. И ове краве ружне и мршаве поједоше онијех седам крава лијепијех и дебелијех. У том се пробуди Фараон.
5. Па опет заспав, усни другом, а то седам класова израсте из једнога стабла једријех и лијепијех;
6. А иза њих исклија седам класова малијех и штуријех;
7. Па ови класови мали поједоше онијех седам великијех и једријех. У том се пробуди Фараон и видје да је сан.
8. И кад би ујутру, он се *забрину у духу, и послав сазва све гатаре Мисирске и све мудраце, и приповједи им што је снио; али нико не може казати Фараону шта значи. [*Дан 2, 1, 9.]
9. Тада проговори старјешина над пехарницима Фараону и рече: Данас се опоменух гријеха својега.
10. Кад се Фараон расрди на слуге своје и баци у тамницу у кући заповједника стражарскога мене и старјешину над хљебарима,
11. Уснисмо у једну ноћ ја и он, сваки за себе по значењу сна својега уснисмо.
12. А ондје бијаше с нама момче Јеврејче, слуга заповједника стражарскога, и ми му приповједисмо сне, а он нам каза шта чији сан значи.
13. И зби се како нам каза: мене поврати Фараон у службу, а онога објеси.
14. Тада Фараон посла по Јосифа, и брже га изведоше из тамнице, а он се обрија и преобуче се, те изађе пред Фараона.
15. А Фараон рече Јосифу: Усних сан, па ми нико не умије да каже шта значи, а за тебе чујем да умијеш казивати сне.
16. А Јосиф одговори Фараону и рече: То није у мојој власти, *Бог ће јавити добро Фараону. [*1 Мој 40, 8.]
17. И рече Фараон Јосифу: Усних, а ја стојим крај ријеке на обали.
18. И гле, из ријеке изађе седам крава дебелијех и лијепијех, те стадоше пасти по обали.
19. И гле, иза њих изађе седам других крава рђавијех, и врло ружнијех и мршавијех, каквијех нијесам видио у цијелој земљи Мисирској.
20. И ове краве мршаве и ружне поједоше онијех седам дебелијех.
21. И кад им бише у трбуху, не познаваше се да су им у трбуху, него опет бјеху онако ружне као прије. Утом се пробудих.
22. Па опет усних, а то седам класова израсте из једнога стабла једријех и лијепијех;
23. А иза њих исклија седам малијех, танкијех и штуријех.
24. И ови танки класови прождријеше онијех седам лијепијех. И ово приповједих гатарима, али ми ниједан не зна казати шта значи.
25. А Јосиф рече Фараону: Оба су сна Фараонова једнака; Бог јавља Фараону шта је наумио.
26. Седам лијепијех крава јесу седам година, а седам лијепијех класова јесу седам година; оба су сна једнака.
27. А седам крава мршавијех и ружнијех, што изађоше иза онијех, јесу седам година; и седам класова ситнијех и штуријех биће седам година гладнијех.
28. То је што рекох Фараону: Бог каже Фараону шта је наумио.
29. Ево, доћи ће седам година врло роднијех свој земљи Мисирској.
30. А иза њих настаће седам гладнијех година, гдје ће се заборавити све обиље у земљи Мисирској, јер ће глад сатрти земљу,
31. Те се неће знати то обиље у земљи од глади потоње, јер ће бити врло велика.
32. А што је два пута засопце Фараон снио, то је зато што је зацијело Бог тако наумио, и наскоро ће то учинити Бог.
33. Него сада нека потражи Фараон човјека мудра и разумна, па нека га постави над земљом Мисирском.
34. И нека гледа Фараон да постави старјешине по земљи, и покупи петину по земљи Мисирској за седам роднијех година;
35. Нека скупљају од свакога жита за роднијех година које иду, и нека снесу под руку Фараонову свакога жита у све градове, и нека чувају,
36. Да се нађе хране земљи за седам година гладнијех, кад настану, да не пропадне земља од глади.
37. И ово се учини добро Фараону и свијем слугама његовијем.
38. И рече Фараон слугама својим: Можемо ли наћи човјека какав је овај, у којем би био дух Божји?
39. Па рече Фараон Јосифу: Кад је теби јавио Бог све ово, нема никога тако мудра и разумна као што си ти.
40. *Ти ћеш бити над домом мојим, и сав ће ти народ мој уста љубити; само ћу овијем пријестолом бити већи од тебе. [*Дап 7, 10.]
41. И још рече Фараон Јосифу: Ево, постављам те над свом земљом Мисирском.
42. И *скиде Фараон прстен с руке своје и метну га Јосифу на руку, и обуче га у хаљине од танкога платна, и † објеси му златну верижицу о врату, [*Јест 3, 10; 8, 2, 8; † Дан 5, 29.]
43. И посади га на кола која бијаху друга за његовијем, и заповједи да пред њим вичу: Клањајте се! И да га је поставио над свом земљом Мисирском.
44. И још рече Фараон Јосифу: Ја сам Фараон, али без тебе неће нико маћи руке своје ни ноге своје у свој земљи Мисирској.
45. И надје Фараон Јосифу име Псонтомфаних, и ожени га Асенетом, кћерју Потифере свештеника Онскога. И пође Јосиф по земљи Мисирској.
46. А бијаше Јосифу тридесет година кад изађе пред Фараона цара Мисирскога. И отишав од Фараона, обиђе сву земљу Мисирску.
47. И за седам роднијех година роди земља свашта изобила.
48. И стаде Јосиф купити за тијех седам година свакога жита што бјеше по земљи Мисирској, и сносити жито у градове; у сваки град сношаше жито с њива које бјеху око њега.
49. Тако накупи Јосиф жита врло много колико је пијеска морскога, тако да га преста мјерити, јер му не бјеше броја.
50. И докле још не наста гладна година, родише се Јосифу два сина, које му роди Асенета, кћи Потифере свештеника Онскога.
51. И првенцу надједе Јосиф име Манасија, говорећи: Јер ми Бог даде да заборавим сву муку своју и сав дом оца својега.
52. А другоме надједе име Јефрем, говорећи: Јер ми Бог даде да растем у земљи невоље своје.
53. Али прође седам година роднијех у земљи Мисирској;
54. И наста седам година гладнијех, као што је Јосиф напријед казао. И бјеше глад по свијем земљама, а по свој земљи Мисирској бјеше хљеба.
55. Али најпослије наста глад и по свој земљи Мисирској, и народ повика к Фараону за хљеб; а Фараон рече свима Мисирцима: Идите к Јосифу, па што вам он каже, оно чините.
56. И кад глад бјеше по свој земљи, отвори Јосиф све житнице, и продаваше Мисирцима. И глад поста врло велика у земљи Мисирској.
57. И из свијех земаља долажаху у Мисир к Јосифу да купују; јер поста велика глад у свакој земљи."

  "1moj42": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 42. 
Прво путовање синова Јаковљевих у Мисир, без Венијамина.
---------------------------------
1. А Јаков, видећи да има жита у Мисиру, рече синовима својим: Шта гледате један на другога?
2. И рече: Ето чујем да у Мисиру има жита; идите онамо те нам купите отуда, да останемо живи и не помремо.
3. И десеторица браће Јосифове отидоше да купе жита у Мисиру.
4. А Венијамина, брата Јосифова, не пусти отац с браћом говорећи: Да га не би задесило какво зло.
5. И дођоше синови Израиљеви да купе жита с осталима који долажаху; јер бјеше глад у земљи Хананској.
6. А Јосиф управљаше земљом, и продаваше жито свему народу по земљи. И браћа Јосифова дошавши поклонише му се лицем до земље.
7. А Јосиф угледав браћу своју, позна их; али се учини да их не познаје, и оштро им проговори и рече: Одакле сте дошли? А они рекоше: Из земље Хананске, да купимо хране.
8. Јосиф, дакле, позна браћу своју; али они њега не познаше.
9. И *опомену се Јосиф санова које је снио за њих; и рече им: Ви сте уходе; дошли сте да видите гдје је земља слаба. [*1 Мој 37, 5, 9.]
10. А они му рекоше: Нијесмо, господару; него слуге твоје дођоше да купе хране.
11. Сви смо синови једнога човјека, поштени људи, нигда нијесу слуге твоје биле уходе.
12. А он им рече: Није истина, него сте дошли да видите гдје је земља слаба.
13. А они рекоше: Нас је било дванаест браће, слуга твојих, синова једнога човјека у земљи Хананској; и ено, најмлађи је данас код оца нашега, а једнога нема више.
14. А Јосиф им рече: Кажем ја да сте ви уходе.
15. Него хоћу да се увјерим овако: Тако жив био Фараон, нећете изаћи одавде докле не дође амо најмлађи брат ваш.
16. Пошљите једнога између себе нека доведе брата вашега, а ви ћете остати овдје у тамници, па ћу видјети је ли истина што говорите; иначе сте уходе, тако жив био Фараон!
17. И затвори их у тамницу на три дана.
18. А трећи дан рече им Јосиф: Ако сте ради животу, ово учините, јер се ја Бога бојим;
19. Ако сте поштени људи, један брат између вас нека остане у тамници, а ви идите и однесите жита колико треба породицама вашим.
20. Па онда доведите к мени најмлађега брата својега да се посвједоче ријечи ваше и да не изгинете. И они учинише тако.
21. И рекоше један другом: Доиста се огријешисмо о брата својега, јер видјесмо муку душе његове кад нам се мољаше, па га се оглушисмо; зато дође на нас ова мука.
22. А Рувим одговори им говорећи: Нијесам ли вам *говорио: Немојте се гријешити о дијете? Али ме не послушасте; и зато се, ево, тражи од нас крв његова. [*1 Мој 37, 21.]
23. А они не знадијаху да их Јосиф разумије, јер се с њим разговараху преко тумача.
24. А Јосиф окрете се од њих, и заплака се. Потом се опет окрете к њима, и проговори с њима, и узев између њих Симеона, веза га пред њима.
25. И заповједи Јосиф да им наспу вреће жита, па и новце што је који дао да метну свакоме у врећу, и да им даду брашњенице на пут. И тако би учињено.
26. И натоваривши жито своје на магарце своје, отидоше.
27. А један од њих отворив своју врећу да нахрани магарца својега у једној гостионици, видје новце своје озго у врећи.
28. И рече браћи својој: Ја добих натраг новце своје, ево их у мојој врећи. И задрхта срце у њима и уплашише се говорећи један другоме: Што нам то учини Бог?
29. И дошавши к Јакову оцу својему у земљу Хананску, приповједише му све што им се догоди, говорећи:
30. Оштро говораше с нама човјек, који заповиједа у оној земљи, и дочека нас као уходе.
31. А кад му рекосмо: Ми смо поштени људи, нигда нијесмо били уходе;
32. Било нас је дванаест браће, синова оца нашега; једнога већ нема, а најмлађи је данас код оца нашега у земљи Хананској;
33. Рече нам човјек који заповиједа у оној земљи: Овако ћу дознати јесте ли поштени људи: Брата једнога између себе оставите код мене, а што вам треба за породице ваше глади ради, узмите и идите.
34. Послије доведите к мени брата својега најмлађега да се увјерим да нијесте уходе него поштени људи; брата ћу вам вратити, и моћи ћете трговати по овој земљи.
35. А кад изручиваху вреће своје, гле, свакоме у врећи бјеху у завежљају новци његови; и видјевши завежљаје новаца својих, уплашише се и они и отац им.
36. И рече им Јаков, отац њихов: Потрсте ми дјецу; Јосифа нема, Симеона нема, па хоћете и Венијамина да узмете; све се скупило на ме.
37. А Рувим проговори и рече оцу својему: Два сина моја убиј ако ти га не доведем натраг; дај га у моје руке, и ја ћу ти га опет довести.
38. А он рече: Неће ићи син мој с вама, јер је брат његов умро и он оста сам, па ако би га задесило какво зло на путу на који ћете ићи, свалили бисте ме стара с тугом у гроб."

  "1moj43": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 43. 
Друго путовање синова Јаковљевих у Мисир, са Венијамином.
---------------------------------
1. Али глад бјеше врло велика у оној земљи.
2. Па кад поједоше жито које бијаху донијели из Мисира, рече им отац: Идите опет и купите нам мало хране.
3. А Јуда му проговори и рече: Тврдо нам се зарекао онај човјек говорећи: Нећете видјети лица мојега ако не буде с вама *брат ваш. [*1 Мој 42, 20.]
4. Ако ћеш пустити с нама брата нашега, ићи ћемо и купићемо ти хране.
5. Ако ли нећеш пустити, нећемо ићи, јер нам је казао онај човјек: Нећете видјети лица мојега, ако не буде с вама брат ваш.
6. А Израиљ рече: Што ми то зло учинисте и казасте човјеку да имате још једнога брата?
7. А они рекоше: Човјек је потанко распитивао за нас и за род наш говорећи: Је ли вам јоште жив отац? Имате ли још браће? А ми му одговарасмо како нас питаше. Јесмо ли могли како знати да ће казати: Доведите брата својега?
8. И рече Јуда Израиљу, оцу својему: Пусти дијете са мном, па ћемо се подигнути и отићи, да останемо живи и не помремо и ми и ти и наша дјеца.
9. Ја ти се јемчим за њ, из моје га руке ишти; ако ти га не доведем натраг и преда те не ставим, да сам ти крив довијека.
10. Да нијесмо толико оклијевали, до сада бисмо се два пута вратили.
11. Онда рече Израиљ, отац њихов: Кад је тако, учините ово: Узмите што најљепше има у овој земљи у своје вреће и понесите човјеку оном *дар: мало тамјана и мало меда, мирисава корјења и смирне, урме и бадема. [*ПрС 18, 16.]
12. А новаца понесите двојином, и узмите новце *што бијаху озго у врећама вашим и однесите натраг, може бити да је погрјешка. [*1 Мој 42, 25, 35.]
13. И узмите брата својега, па устаните и идите опет к оном човјеку.
14. А Бог свемогући да вам да да нађете милост у онога човјека, да вам пусти брата вашега другога и Венијамина; ако ли останем без дјеце, нек останем без дјеце.
15. Тада узевши даре и новаца двојином, узевши и Венијамина, подигоше се и отидоше у Мисир, и изађоше пред Јосифа.
16. А Јосиф кад видје с њима Венијамина, рече човјеку који управљаше кућом његовом: Одведи ове људе у кућу, па накољи меса и зготови, јер ће у подне са мном јести ови људи.
17. И учини човјек како Јосиф рече, и уведе људе у кућу Јосифову.
18. А они се бојаху кад их човјек вођаше у кућу Јосифову, и рекоше: За новце који пређе бјеху метнути у вреће наше води нас, докле смисли како ће нас окривити, да нас зароби и узме наше магарце.
19. Па приступивши к човјеку који управљаше кућом Јосифовом, проговорише му на вратима кућним,
20. И рекоше: Чуј, господару, дошли смо били и пређе, и куписмо хране;
21. Па кад дођосмо у једну гостионицу и отворисмо вреће, а то новци свакога од нас бијаху озго у врећи његовој, новци наши на мјеру; и ево смо их донијели натраг;
22. А друге смо новце донијели да купимо хране; не знамо ко нам метну новце наше у вреће.
23. А он им рече: Будите мирни, не бојте се! Бог ваш и Бог оца вашега метнуо је благо у вреће ваше; новци су ваши били у мене. И изведе им Симеона.
24. И уведе их човјек у кућу Јосифову, и *донесе им воде те опраше ноге, и магарцима њиховијем положи. [*1 Мој 18, 4.]
25. И приправише дар чекајући докле дође Јосиф у подне, јер чуше да ће они ондје обједовати.
26. И кад Јосиф дође кући, изнесоше му дар који имаху код себе, и поклонише му се до земље.
27. А он их запита како су, и рече: Како је отац ваш стари, *за кога ми говористе? Је ли јоште жив? [*1 Мој 42, 13.]
28. А они рекоше: Добро је слуга твој, отац наш; још је жив. И *поклонише му се. [*1 Мој 37, 7, 10.]
29. А он погледав видје Венијамина брата својега, сина матере своје, и рече: Је ли вам то најмлађи брат ваш за којега ми говористе? И рече: Бог да ти буде милостив, синко!
30. А Јосифу гораше срце од љубави према брату својему, те брже потражи гдје ће плакати, и ушав у једну собу, плака ондје.
31. Послије умив се изађе, и устежући се рече: Дајте објед.
32. И донесоше њему напосе, и њима напосе, и Мисирцима који обједоваху у њега напосе, јер не могаху Мисирци јести с Јеврејима, јер је то *нечисто Мисирцима. [*1 Мој 46, 34; 2 Мој 8, 26.]
33. А сјеђаху пред њим старији по старјешинству својем, а млађи по младости својој. И згледаху се од чуда.
34. И узимајући јела испред себе, слаше њима, и Венијамину допаде пет пута више него другима. И пише и напише се с њим."

  "1moj44": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 44. 
Јосифову браћу застрашују.
---------------------------------
1. И заповједи Јосиф човјеку што управљаше кућом његовом говорећи: Наспи овијем људима у вреће жита колико могу понијети, и сваком у врећу метни озго новце његове.
2. И чашу моју, чашу сребрну, метни најмлађему у врећу озго и новце за његово жито. И учини како му Јосиф рече.
3. А ујутру кад свану, отпустише људе с магарцима њиховијем.
4. А кад изађоше из мјеста и још не бијаху далеко, рече Јосиф човјеку што управљаше кућом његовом: Устани, иди брже за онијем људима, и кад их стигнеш, реци им: Зашто враћате зло за добро?
5. Није ли то чаша из које пије мој господар? И неће ли по њој зацијело познати какви сте? Зло сте радили што сте то учинили.
6. И он их стиже, и рече им тако.
7. А они му рекоше: Зашто говориш, господару, такве ријечи? Сачувај Боже да слуге твоје учине тако што!
8. Ено смо ти донијели натраг из земље Хананске *новце које нађосмо озго у врећама својим, па како бисмо украли из куће господара твојега сребро или злато? [*1 Мој 43, 21.]
9. У којега се између слуга твојих нађе, онај нека погине и, сврх тога, ми ћемо бити робови господару мојему.
10. А он рече: Нека буде како рекосте; али у кога се нађе, онај да ми буде роб, а ви остали нећете бити криви.
11. И брже поскидаше сви на земљу вреће своје, и раздријешише сваки своју врећу.
12. А он стаде тражити почев од најстаријега, а кад дође на најмлађега, нађе се чаша у врећи Венијаминовој.
13. Тада *раздријеше хаљине своје, и натоваривши сваки свој товар на својега магарца, вратише се у град. [*1 Мој 37, 29.]
14. И дође Јуда с браћом својом Јосифу у кућу, док он још бијаше код куће, и падоше пред њим на земљу.
15. А Јосиф им рече: Шта сте то учинили? Зар нијесте знали да човјек као што сам ја може зацијело дознати?
16. Тада рече Јуда: Шта да ти речемо, господару? Шта да говоримо? Како ли да се правдамо? Бог је открио злочинство твојих слуга. Ево, ми смо сви робови твоји, господару, и ми и овај у кога се нашла чаша.
17. А Јосиф рече: Боже сачувај! нећу ја то; у кога се нашла чаша он нека ми буде роб, а ви идите с миром оцу својему.
18. Али Јуда приступив к њему, рече: Чуј ме, господару; допусти да проговори слуга твој господару својему, и нека се гњев твој не распали на слугу твојега, јер си ти као сам Фараон.
19. Господар мој запита слуге своје говорећи: Имате ли оца или брата?
20. А ми рекосмо господару својему: Имамо стара оца и брата најмлађега, који му се роди у старости; а његов је брат умро, и он оста сам од матере своје, и отац га пази.
21. А ти рече слугама својим: Доведите ми га да га видим својим очима.
22. И рекосмо господару својему: Неће моћи дијете оставити оца својега; да остави оца својега, одмах ће отац умријети.
23. А ти *рече слугама својим: Ако не дође с вама брат ваш најмлађи, нећете више видјети лица мојега. [*1 Мој 43, 3-5.]
24. А кад се вратисмо к слузи твојему а оцу мојему, казасмо му ријечи господара мојега.
25. Послије рече нам отац: Идите опет, купите нам хране.
26. А ми рекосмо: Не можемо ићи, осим ако буде брат наш најмлађи с нама, онда ћемо ићи, јер не можемо видјети лица онога човјека ако не буде с нама брат наш најмлађи.
27. А слуга твој, отац мој, рече нам: Знате да ми је жена родила два сина.
28. И један од њих отиде од мене, и рекох: *3ацијело га је раскинула звјерка; и до сада га не видјех. [*1 Мој 37, 33.]
29. Ако и *овога одведете од мене и задеси га какво зло, свалићете ме стара у гроб с тугом. [*1 Мој 42, 38.]
30. Па сада да отидем к слузи твојему, оцу својему, а ово дијете да не буде с нама, како је душа онога везана за душу овога,
31. Умријеће кад види да нема дјетета, те ће слуге твоје свалити старога слугу твојега а оца својега с тугом у гроб.
32. А твој се слуга подјемчио за дијете оцу својему рекав: *Ако ти га не доведем натраг, да сам крив оцу својему до вијека. [*1 Мој 43, 9.]
33. Зато нека слуга твој остане умјесто дјетета да буде роб господару мојему, а дијете нека иде с браћом својом.
34. Јер, како бих се вратио к оцу својему без дјетета, да гледам јаде који би ми оца задесили?"

  "1moj45": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 45. 
Јосиф се показује својој браћи и уређује да му отац дође у Мисир.
---------------------------------
1. Тада Јосиф, не могући се уздржати пред осталима који стајаху око њега, повика: Изађите сви напоље. Тако не оста нико код њега кад се Јосиф показа браћи својој.
2. Па бризну плакати тако да чуше Мисирци, чу и дом Фараонов.
3. И рече Јосиф браћи својој: Ја сам Јосиф; је ли ми отац још у животу? Али му браћа не могаху одговорити, јер се препадоше од њега.
4. А Јосиф рече браћи својој: Приступите ближе к мени. И приступише; а он рече: Ја сам Јосиф брат ваш, којега *продадосте у Мисир. [*1 Мој 37, 28.]
5. А сада немојте жалити, нити се кајати што ме продадосте овамо, јер *Бог мене посла пред вама ради живота вашега. [*1 Мој 50, 20.]
6. Јер је већ двије године дана глад у земљи, а биће још пет година, гдје неће бити ни орања ни жетве.
7. А Бог ме посла пред вама да вас сачува на земљи и да вам избави живот избављањем превеликим.
8. И тако нијесте ме ви оправили овамо, него сам Бог који ме постави *оцем Фараону и господарем од свега дома његова и старјешином над свом земљом Мисирском. [*1 Мој 41, 43.]
9. Вратите се брже к оцу мојему и кажите му: Овако вели син твој Јосиф: Бог ме је поставио господарем свему Мисиру, ходи к мени, немој оклијевати.
10. Сједјећеш у земљи Гесемској и бићеш близу мене, ти и синови твоји и синови синова твојих, и овце твоје и говеда твоја и што је год твоје.
11. И ја ћу те хранити ондје, јер ће још пет година бити глад, да не погинеш од глади ти и дом твој и што је год твоје.
12. А, ето, видите очима својима, и брат мој Венијамин својима очима, да вам ја из уста говорим.
13. Кажите оцу мојему сву славу моју у Мисиру и што сте год видјели; похитајте и доведите овамо оца мојега.
14. Тада паде око врата Венијамину, брату својему, и плака. И Венијамин плака о врату његову.
15. И изљуби сву браћу своју и исплака се над њима. Потом се браћа његова разговараху с њим.
16. И чу се глас у кући Фараоновој, и рекоше: Дођоше браћа Јосифу. И мило би Фараону и слугама његовијем.
17. И рече Фараон Јосифу: Кажи браћи својој: Овако учините: Натоварите магарце своје, па идите и вратите се у земљу Хананску.
18. Па узмите оца својега и чељад своју, и дођите к мени, и даћу вам најбоље што има у земљи Мисирској, и јешћете најбоље обиље ове земље.
19. А ти им заповједи: Овако учините: Узмите са собом из земље Мисирске кола за дјецу своју и за жене своје, и повезите оца својега и дођите овамо;
20. А на покућство своје не гледајте, јер што има најбоље у свој земљи Мисирској, ваше је.
21. И синови Израиљеви учинише тако; и Јосиф им даде кола по заповијести Фараоновој; даде им и брашњенице на пут.
22. И свакоме даде по двоје хаљине, а Венијамину даде триста сребрника и петоре хаљине.
23. А оцу својему посла још десет магараца натоваренијех најљепшијех ствари што има у Мисиру, и десет магараца натоваренијех жита и хљеба и јестива оцу на пут.
24. Тако оправи браћу своју, и пођоше; и рече им: Немојте се корити путем.
25. Тако се вратише из Мисира, и дођоше у земљу Хананску к Јакову, оцу својему.
26. И јавише му и рекоше: Још је жив Јосиф, и заповједа над свом земљом Мисирском. А у њему срце пренеможе, јер им не вјероваше.
27. Али кад му казаше све ријечи Јосифове, које им је Јосиф рекао, и видје кола која посла Јосиф по оца, тада оживје дух Јакова оца њихова;
28. И рече Израиљ: Доста ми је кад је још жив син мој Јосиф; идем да га видим докле нијесам умро."

  "1moj46": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 46. 
Јаковљев пут у Мисир. Његова дјеца и унуци. Јосиф их дочекује.
---------------------------------
1. Тада пође Израиљ са свијем што имаше, и дошав у Вирсавеју, принесе жртву *Богу оца својега Исака. [*1 Мој 26, 24, 25.]
2. И Бог рече Израиљу ноћу у утвари: Јакове! Јакове! А он одговори: Ево ме.
3. И Бог му рече: Ја сам Бог, Бог оца твојега; не бој се отићи у Мисир; јер ћу ондје начинити од тебе народ велик.
4. Ја ћу ићи с тобом у Мисир, и ја ћу те одвести онамо, и Јосиф ће метнути руку своју на очи твоје.
5. И пође Јаков од Вирсавеје; и синови Израиљеви посадише Јакова оца својега и дјецу своју и жене своје на кола која посла Фараон по њ.
6. И узеше стоку своју и благо своје што бијаху стекли у земљи Хананској; и дођоше у Мисир Јаков и сва породица његова.
7. Синове своје и синове синова својих, кћери своје и кћери синова својих, и сву породицу своју доведе са собом у Мисир.
8. А ово су *имена дјеце Израиљеве што дођоше у Мисир: Јаков и синови његови. Првенац Јаковљев Рувим; [*2 Мој 6, 14-16.]
9. И синови Рувимови: Енох, Фалуј, Есрон и Хармија.
10. А синови Симеонови: Јемуило, Јамин, Аод, Јахин, Соар и Саул, син једне Хананејке.
11. Синови Левијеви: Гирсон, Кат и Мерарије.
12. Синови Јудини: Ир, Авнан, Силом, Фарес и Зара; а *умрли бјеху Ир и Авнан у земљи Хананској, али бијаху синови † Фаресови Есром и Јемуило. [*1 Мој 38, 3; † 1 Мој 38, 29.]
13. Синови Исахарови: Тола, Фува, Јов и Симрон.
14. Синови Завулонови: Серед, Алон и Ахојило.
15. То су синови Лијини које роди Јакову у Падан-Араму, и јоште Дина кћи његова. Свега душа, синова његовијех и кћери његовијех бјеше тридесет и три.
16. Синови Гадови: Сифон, Агије, Суније, Есвон, Ирије, Ародије и Арилије.
17. Синови Асирови: Јемна, Јесва, Јесвија и Верија, и сестра њихова Сара. А синови Веријини Ховор и Мелхило.
18. То су синови Зелфе, коју даде Лаван Лији кћери својој, и она их роди Јакову, шеснаест душа.
19. А синови Рахиље, жене Јаковљеве: Јосиф и Венијамин.
20. А *Јосифу се родише у Мисиру од Асенете, кћери Потифере свештеника Онскога: Манасија и Јефрем. [*1 Мој 41, 50.]
21. А синови Венијаминови: Вела, Вехер, Асвил, Гира, Наман, Ихије, Рос, Мупим, Упим и Арад.
22. То су синови Рахиљини што се родише Јакову; свега четрнаест душа.
23. И син Данов: Асом.
24. А синови Нефталимови: Асило, Гуније, Јесер и Силим.
25. То су синови Вале, коју даде Лаван Рахиљи кћери својој и она их роди Јакову; свега седам душа.
26. А свега душа што дођоше с Јаковом у Мисир, а изађоше од бедара његовијех, осим жена синова Јаковљевијех, свега душа бјеше шездесет и шест.
27. И два сина Јосифова који му се родише у Мисиру; свега, дакле, душа дома Јаковљева, што дођоше у Мисир, бјеше седамдесет.
28. А Јуду посла Јаков напријед к Јосифу, да му јави да изађе преда њ у Гесем. И дођоше у земљу Гесемску.
29. А Јосиф упреже у кола своја и изађе на сусрет Израиљу оцу својему у Гесем; и кад га видје Јаков, паде му око врата, и плака дуго о врату његову.
30. И рече Израиљ Јосифу: Сада не марим умријети кад сам те видио да си још жив.
31. А Јосиф рече браћи својој и дому оца својега: Идем да јавим Фараону; али ћу му казати: Браћа моја и дом оца мојега из земље Хананске дођоше к мени;
32. А ти су људи пастири и свагда су се бавили око стоке, и доведоше овце своје и говеда своја и што год имају.
33. А кад вас Фараон дозове, рећи ће вам: Какву радњу радите?
34. А ви кажите: Пастири су били слуге твоје од младости, и ми и стари наши; да бисте остали у земљи Гесемској; јер су Мисирцима сви пастири *нечисти. [*1 Мој 43, 32.]"

  "1moj47": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 47. 
Настањивање у земљи Гесемској. Јаков пред Фараоном. Глад у Мисиру. Јаковљев крај се приближује.
---------------------------------
1. И отишав Јосиф јави Фараону и рече: Отац мој и браћа моја с овцама својим и говедима својим и са свијем што имају дођоше из земље Хананске, и ево их у земљи Гесемској.
2. И узев неколицину браће своје, пет људи, изведе их пред Фараона.
3. А Фараон рече браћи његовој: *Какву радњу радите? А они рекоше Фараону: Пастири су слуге твоје, и ми и наши стари. [*1 Мој 46, 33.]
4. Још рекоше Фараону: Дођосмо да живимо као дошљаци у овој земљи, јер нема паше за стоку твојих слуга, јер је велика глад у земљи Хананској; а сада допусти да живе у земљи Гесемској слуге твоје.
5. А Фараон рече Јосифу: Отац твој и браћа твоја дођоше к теби;
6. У твојој је власти земља Мисирска; на најбољем мјесту у овој земљи насели оца својега и браћу своју, нека живе у земљи Гесемској; и ако које знаш између њих да су вриједни људи, постави их над мојом стоком.
7. Послије доведе Јосиф и Јакова оца својега и изведе га пред Фараона, и благослови Јаков Фараона.
8. А Фараон рече Јакову: Колико ти има година?
9. Одговори Јаков Фараону: Мени има сто и тридесет година, *како сам дошљак. Мало је дана живота мојега и зли су били, нити стижу вијека отаца мојих колико су они живјели. [*Пс 39, 12; Јев 11, 13.]
10. И благословив Јаков Фараона, отиде од Фараона.
11. А Јосиф насели оца својега и браћу своју, и даде им добро у земљи Мисирској на најбољем мјесту те земље, у земљи Рамеској, као што заповједи Фараон.
12. И храњаше Јосиф хљебом оца својега и браћу своју и сав дом оца својега до најмањега.
13. Али неста хљеба у свој земљи, јер глад бијаше врло велика, и узмучи се земља Мисирска и земља Хананска од глади.
14. И покупи Јосиф све новце што се налажаху по земљи Мисирској и по земљи Хананској за жито које куповаху, и слагаше новце у кућу Фараонову.
15. А кад неста новца у земљи Мисирској и у земљи Хананској, стадоше сви Мисирци долазити к Јосифу говорећи: Дај нам хљеба; зашто да мремо код тебе, што новаца нема?
16. А Јосиф им говораше: Дајте стоку своју, па ћу вам дати хљеба за стоку, кад је нестало новаца.
17. И довођаху стоку своју к Јосифу, и Јосиф им даваше хљеба за коње и за овце и за говеда и за магарце. Тако их прехрани ону годину хљебом за сву стоку њихову.
18. А кад прође она година, стадоше опет долазити к њему друге године говорећи: Не можемо тајити од господара својега, али је новаца нестало, и стока коју имасмо у нашега је господара; и није остало ништа да донесемо господару својему осим тјелеса наших и њива наших.
19. Зашто да мремо на твоје очи? Ево и нас и наших њива; купи нас и њиве наше за хљеб, да с њивама својим будемо робови Фараону, и дај жита да останемо живи и не помремо и да земља не опусти.
20. Тако покупова Јосиф Фараону све њиве у Мисиру, јер Мисирци продаваху сваки своју њиву кад глад узе јако мах међу њима. И земља поста Фараонова.
21. А народ пресели у градове од једнога краја Мисира до другога.
22. Само не купи свештеничких њива; јер Фараон одреди дио свештеницима, и храњаху се од својега дијела, који им даде Фараон, те не продаше својих њива.
23. А Јосиф рече народу: Ево, купих данас вас и њиве ваше Фараону; ево вам сјемена па засијте њиве.
24. А што буде рода, даћете пето Фараону, а четири дијела нека буду вама за сјеме по њивама и за храну вама и онијема који су по кућама вашим и за храну дјеци вашој.
25. А они рекоше: Ти си нам живот сачувао; нека нађемо милост пред господарем својим да будемо робови Фараону.
26. И постави Јосиф закон до данашњега дана за њиве Мисирске да се даје пето Фараону; само њиве свештеничке не посташе Фараонове.
27. А дјеца Израиљева живљаху у земљи Мисирској у крају Гесемском, и држаху га, и народише се и намножише се веома.
28. И Јаков поживје у земљи Мисирској седамнаест година; а свега би Јакову сто и четрдесет и седам година.
29. А кад се приближи вријеме Израиљу да умре, дозва сина својега Јосифа, и рече му: Ако сам нашао милост пред тобом, *метни руку своју под стегно моје, и учини ми милост и вјеру, немој ме погрепсти у Мисиру; [*1 Мој 24, 2.]
30. Него нека лежим код отаца својих; и ти ме однеси из Мисира и *погреби ме у гробу њихову. А он рече: Учинићу како си казао. [*1 Мој 49, 29.]
31. И рече му Јаков: Закуни ми се. И он му се закле. И поклони се Израиљ преко узглавља од одра својега."

  "1moj48": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 48. 
Јаков благосиља Јосифове синове Јефрема и Манасију.
---------------------------------
1. Послије јавише Јосифу: Ено, отац ти је болестан. А он поведе са собом два сина своја, Манасију и Јефрема.
2. И јавише Јакову и рекоше: Ево син твој Јосиф иде к теби. А Израиљ се окријепи, те сједе на постељи својој.
3. И рече Јаков Јосифу: Бог свемогући јави се мени у *Лузу у земљи Хананској и благослови ме; [*1 Мој 28, 19.]
4. И рече ми: Учинићу те да нарастеш и намножиш се; и учинићу од тебе мноштво народа, и даћу земљу ову сјемену твојему након тебе да је њихова довијека.
5. Сада, дакле, *два сина твоја, што ти се родише у земљи Мисирској прије него дођох к теби у Мисир, моји су, Јефрем и Манасија као Рувим и Симеон нека буду моји. [*1 Мој 41, 50.]
6. А дјеца коју родиш послије њих, нека буду твоја и нека се по имену браће своје зову у нашљедству својем.
7. Јер кад се вратих из Падана, *умрије ми Рахиља у земљи Хананској на путу, кад бјеше још мало до Ефрате; и погребох је на путу у Ефрату, а то је Витлејем. [*1 Мој 35, 19.]
8. А видјев Израиљ синове Јосифове, рече: Ко су ови?
9. А Јосиф рече оцу својему: *Моји синови, које ми Бог даде овдје. А он рече: Доведи их к мени да их благословим. [*1 Мој 35, 5.]
10. А очи бјеху Израиљу отежале од старости, те не могаше добро видјети. А кад му их приведе, цјелива их и загрли.
11. И рече Израиљ Јосифу: *Нијесам мислио да ћу видјети лице твоје; а, гле, Бог ми даде да видим и пород твој. [*1 Мој 45, 26.]
12. А Јосиф одмаче их од кољена његовијех и поклони се лицем до земље.
13. Па их узе Јосиф обојицу, Јефрема себи с десне стране а Израиљу с лијеве, Манасију пак себи с лијеве стране а Израиљу с десне; и тако их примаче к њему.
14. А Израиљ, пружив десну руку своју, метну је на главу Јефрему млађему, а лијеву на главу Манасији, тако намјестив руке навлаш, ако и јест Манасија био првенац.
15. И благослови Јосифа говорећи: Бог којему су свагда угађали оци моји Аврам и Исак, Бог који ме је хранио откако сам постао до данашњега дана,
16. Анђео *који ме је избављао од свакога зла, да благослови дјецу ову, и да се по мојему имену и по имену отаца мојих Аврама и Исака прозову, и да се као рибе намноже на земљи! [*1 Мој 31, 11, 13.]
17. А Јосиф, кад видје гдје отац метну десну руку своју на главу Јефрему, не би му мило, па ухвати за руку оца својега да је премјести с главе Јефремове на главу Манасијину.
18. И рече Јосиф оцу својему: Не тако, оче; ово је првенац, метни десницу њему на главу.
19. Али отац његов не хтје, него рече: Знам, сине, знам; и од њега ће постати народ, и он ће бити велик; али ће *млађи брат његов бити већи од њега, и сјеме ће његово бити велико мноштво народа. [*4 Мој 1, 33, 35; 5 Мој 33, 17.]
20. И благослови их у онај дан и рече: Тобом ће Израиљ благосиљати говорећи: Бог да те учини као Јефрема и као Манасију. Тако постави Јефрема пред Манасију.
21. Послије рече Израиљ Јосифу: Ево, ја ћу скоро умријети; али ће Бог бити с вама и одвешће вас опет у земљу отаца ваших.
22. И ја ти *дајем један дио више него браћи твојој, који узех из руку Аморејских мачем својим и луком својим. [*Јн 4, 5.]"

  "1moj49": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 49. 
Јаков благосиља своје синове, последње завештање и смрт.
---------------------------------
1. Послије сазва Јаков синове своје и рече: Скупите се да вам јавим шта ће вам бити до пошљетка.
2. Скупите се и послушајте, синови Јаковљеви, послушајте Израиља оца својега.
3. *Рувиме, ти си првенац мој, крјепост моја и † почетак силе моје; први господством и први снагом. [*1 Мој 29, 32; † 5 Мој 21, 17.]
4. Навро си као вода; нећеш бити први; јер си *стао на постељу оца својега и оскврнио је легав на њу. [*1 Мој 35, 22.]
5. Симеон и Левије, браћа, мачеви су им оружје неправди.
6. У тајне њихове да не улази душа моја, са збором њиховијем да се не саставља слава *моја; јер † у гњеву својем побише људе, и за своје весеље покидаше волове. [*Пс 16, 9; 30, 12; 57, 8; † 1 Мој 34, 26.]
7. Проклет да је гњев њихов, што бјеше нагао, и љутина њихова, што бјеше жестока; *раздијелићу их по Јакову, и расућу их по Израиљу. [*ИНав 19, 1; 21, 5.]
8. Јуда, тебе ће хвалити браћа твоја, а рука ће ти бити за вратом непријатељима твојим, и клањаће ти се синови оца твојега.
9. *Лавићу Јуда! С плијена си се вратио, сине мој; † спусти се и леже као лав и као љути лав; ко ће га пробудити? [*Отк 5, 5; † 4 Мој 23, 24.]
10. *Палица владалачка неће се одвојити од Јуде, нити од ногу његовијех онај који поставља закон, докле не дође онај коме припада, и њему ће се покоравати народи. [*4 Мој 24, 17; 1 дн 5, 2; 28, 4; Јев 7, 14.]
11. Веже за чокот магаре своје, и за племениту лозу младе од магарице своје; у вину пере хаљину своју и огртач свој у соку од грожђа.
12. Очи му се црвене од вина и зуби бијеле од млијека.
13. *Завулон ће живјети покрај мора и гдје пристају лађе, а међа ће му бити до Сидона. [*ИНав 19, 10.]
14. Исахар је магарац јак у костима, који лежи у тору,
15. И видјев да је почивање добро и да је земља мила, сагнуће рамена своја да носи, и плаћаће данак.
16. Дан ће судити својему народу, као једно између племена Израиљевих.
17. Дан ће бити змија на путу и гуја на стази, која уједа коња за кичицу, те пада коњик наузнако.
18. Господе, *тебе чекам да ме избавиш. [*Пс 119, 166.]
19. А Гад, њега ће војска свладати; али ће најпослије он надвладати.
20. У *Асира ће бити обилата храна, и он ће давати сласти царске. [*ИНав 19, 24.]
21. *Нефталим је кошута пуштена, и говориће лијепе ријечи. [*Суд 4, 6-10.]
22. Јосиф је родна грана, родна грана крај извора, којој се огранци раширише сврх зида.
23. Ако га и уцвијелише љуто и стријељаше на њ, и бише му непријатељи стријелци,
24. Опет оста јак лук његов и ојачаше мишице руку његовијех од руку јакога Бога Јаковљева, одакле поста пастир, камен Израиљу,
25. Од силнога Бога оца твојега, који ће ти помагати, и од Свемогућега, који ће те благословити благословима озго с неба, благословима оздо из бездана, благословима од дојака и од материце.
26. Благослови оца твојега надвисише благослове мојих старијех сврх брда вјечнијех, нека буду над главом Јосифовом и над тјеменом одвојенога између браће.
27. *Венијамин је вук грабљиви, јутром једе лов, а вечером дијели плијен. [*Суд 20, 25; 1 Сам 9, 1, 2.]
28. Ово су дванаест племена Израиљевих, и ово им отац изговори кад их благослови, свако благословом његовијем благослови их.
29. Потом им заповједи и рече им: Кад се приберем к роду својему, *погребите ме код отаца мојих у пећини која је на њиви Ефрона Хетејина. [*1 Мој 47, 30.]
30. У пећини која је на њиви Макпелској према Мамрији у земљи Хананској, *коју купи Аврам с њивом у Ефрона Хетејина да има свој гроб. [*1 Мој 23, 16.]
31. *Ондје погребоше Аврама и Сару жену његову, ондје погребоше Исака и Ревеку жену његову, и ондје погребох Лију. [*1 Мој 23, 19.]
32. А купљена је њива и пећина на њој у синова Хетовијех.
33. А кад изговори Јаков заповјести синовима својим, диже ноге своје на постељу и умрије, и прибран би к роду својему."

  "1moj50": "---------------------------------
ПРВА КЊИГА МОЈСИЈЕВА 
КОЈА СЕ ЗОВЕ ПОСТАЊЕ
Глава 50. 
Јаковљев погреб у Хеврону. Јосифова племенитост. Његова смрт.
---------------------------------
1. Тада Јосиф *паде на лице оцу својему, и плака над њим цјелујући га. [*1 Мој 46, 4.]
2. И заповједи Јосиф слугама својим љекарима да мирисима помажу оца његова; и љекари помазаше мирисима Израиља.
3. И наврши му се четрдесет дана, јер толико дана треба онијем које помажу мирисима; и плакаше за њим Мисирци седамдесет дана.
4. А кад прођоше жалосни дани, рече Јосиф домашњима Фараоновијем говорећи: Ако сам нашао милост пред вама, говорите Фараону и реците:
5. *Отац ме је мој заклео говорећи: Ево, ја ћу скоро умријети; у гробу мојем, који ископах у земљи Хананској, ондје ме погреби. Па сада да идем да погребем оца својега, а послије ћу опет доћи. [*1 Мој 47, 29.]
6. А Фараон му рече: Иди, погреби оца својега како те је заклео.
7. И отиде Јосиф да погребе оца својега; и с њим пођоше све слуге Фараонове, старјешине од дома његова и све старјешине од земље Мисирске,
8. А сав дом Јосифов и браћа његова и дом оца његова; само дјецу своју и овце своје и говеда своја оставише у земљи Гесемској.
9. И пође с њим и кола и коњика толико да бјеше војска врло велика.
10. А кад дођоше на гумно Атадово, које је с ону страну Јордана, плакаше ондје много и врло тужно; а Јосиф учини жалост за оцем својим за седам дана.
11. А људи из оне земље, Хананејци, кад видјеше плач на гумну Атадову, рекоше: У великој су жалости Мисирци. Зато прозваше оно мјесто с ону страну Јордана Жалост Мисирска.
12. И учинише му синови његови како им бјеше заповједио.
13. *Однесоше га синови његови у земљу Хананску, и погребоше га у пећини на њиви Макпелској, коју † купи Аврам да има свој гроб у Ефрона Хетејина према Мамрији. [*1 Мој 49, 29; † 1 Мој 23, 16.]
14. И погребавши оца својега, врати се Јосиф у Мисир и браћа његова и сви који бијаху изашли с њим да погребу оца његова.
15. А браћа Јосифова видећи гдје им отац умрије, рекоше: Може бити да се Јосиф срди на нас, па ће нам се осветити за све зло што му учинисмо.
16. Зато поручише Јосифу: Отац твој заповједи на самрти и рече:
17. Овако кажите Јосифу: Молим те, опрости браћи својој безакоње и гријех, што ти пакостише; сада опрости безакоње слугама Бога оца твојега. А Јосиф заплака се кад му то рекоше.
18. Послије дођоше и браћа његова и падоше пред њим и рекоше: Ево смо слуге твоје.
19. А Јосиф им рече: Не бојте се, зар сам ја умјесто Бога?
20. Ви сте мислили зло по ме, али је *Бог мислио добро, да учини што се данас збива, да се сачува у животу многи народ. [*1 Мој 45, 5.]
21. Не бојте се, дакле; ја ћу хранити вас и вашу дјецу. Тако их утјеши и ослободи.
22. Тако живљаше Јосиф у Мисиру с домом оца својега, и поживје сто и десет година.
23. И видје Јосиф синове Јефремове до трећега кољена; и синови Махира, сина Манасијина, родише се и одрастоше *на кољенима Јосифовијем. [*1 Мој 30, 3.]
24. И рече Јосиф браћи својој: Ја ћу скоро умријети; али ће вас зацијело *Бог походити, и извешће вас из ове земље у земљу за коју се заклео Авраму, Исаку и Јакову. [*Јев 11, 22.]
25. И закле Јосиф синове Израиљеве и рече: *3аиста ће вас походити Бог; а ви онда † однесите кости моје одавде. [*2 Мој 13, 19; † ИНав 24, 32.]
26. Потом умрије Јосиф, а бјеше му сто и десет година; и помазавши га мирисима, метнуше га у ковчег у Мисиру."


######################################################################################
######################################################################################
######################################################################################

  "2moj1": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 1. 
Умножавање и невоље синова Израиљевих у Мисиру.
---------------------------------
1. Ово су *имена синова Израиљевијех који дођоше у Мисир, дођоше с Јаковом, сваки са својом породицом: [*1 Мој 46, 8.]
2. Рувим, Симеон, Левије и Јуда,
3. Исахар, Завулон и Венијамин,
4. Дан и Нефталим, Гад и Асир.
5. А свега бијаше их од бедара Јаковљевијех *седамдесет душа с Јосифом, који бјеше у Мисиру. [*1 Мој 46, 27.]
6. А *Јосиф умрије и сва браћа његова и сав онај нараштај. [*1 Мој 50, 26.]
7. И синови Израиљеви народише се и умножише се, и напредоваше и осилише веома, да их се земља напуни.
8. Тада наста нов цар у Мисиру, који не знадијаше за Јосифа;
9. И рече народу својему: Гле, народ синова Израиљевијех већи је и силнији од нас.
10. Него хајде мудро да поступамо с њима, да се не множе, и кад настане рат да не пристану с непријатељима нашим и не ударе на нас и не отиду из земље.
11. И поставише над њима настојнике да их *муче тешким пословима; и грађаше народ Израиљев Фараону градове Питом и Рамесу. [*1 Мој 15, 13.]
12. Али што га више мучаху, то се више множаше и напредоваше, да се грожаху од синова Израиљевијех.
13. И жестоко нагоњаху Мисирци синове Израиљеве на послове,
14. И загорчаваху им живот тешким пословима, блатом и опекама и сваким радом у пољу, и сваким другим послом, на који их жестоко нагоњаху.
15. И још заповједи цар Мисирски бабицама Јеврејским, од којих једној бјеше име Сефора а другој Фува,
16. И рече: Кад бабичите Јеврејке, и у порођају видите да је мушко, убијте га, а кад буде женско, нек остане живо.
17. Али се бабице бојаху Бога и не чињаху како им рече цар Мисирски, него остављаху дјецу у животу.
18. А цар Мисирски дозва бабице и рече им: Зашто то чините, те остављате у животу мушку дјецу?
19. А бабице рекоше Фараону: Јеврејке нису као жене Мисирке; јаче су; док им дође бабица, оне већ роде.
20. И Бог учини добро бабицама; и народ се умножи и осили веома;
21. И што се бабице бојаху Бога, начини им куће.
22. Тада заповједи Фараон свему народу својему говорећи: Свакога сина који се роди баците у воду, а кћери све остављајте у животу."

  "2moj2": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 2. 
Мојсијево рођење, чудесно избављење и гајење. Бјекство у Мадијам и брак.
---------------------------------
1. А *неко од племена Левијева отиде и ожени се кћерју Левијевом. [*2 Мој 6, 20; 4 Мој 26, 59.]
2. И она затрудње и роди сина; и *видећи га лијепа, кријаше га три мјесеца. [*Дап 7, 20; Јев 11, 23.]
3. А кад га не може више крити, узе ковчежић од сите и обли га смолом и паклином, и метну дијете у њ, и однесе га у трску крај ријеке.
4. А *сестра његова стаде подаље да види шта ће бити од њега. [*2 Мој 15, 20.]
5. А кћи Фараонова дође да се купа у ријеци, и дјевојке њезине ходаху крај ријеке; и она угледа ковчежић у трсци, и посла дворкињу своју те га извади.
6. А кад отвори, видје дијете и, гле, дијете плакаше; и сажали јој се, и рече: То је Јеврејско дијете.
7. Тада рече сестра његова кћери Фароновој: Хоћеш ли да идем да ти дозовем дојкињу Јеврејку, да ти доји дијете?
8. А кћи Фараонова рече јој: Иди. И отиде девојчица, и дозва матер дјетињу.
9. И кћи Фараонова рече јој: Узми ово дијете и одој ми га, а ја ћу ти платити. И узе жена дијете и одоји га.
10. А кад дијете одрасте, одведе га ка кћери Фараоновој, а она га посини; и надједе му име Мојсије говорећи: Јер га из воде извадих.
11. И *кад Мојсије бијаше велик, изиде к браћи својој, и гледаше невољу њихову. И видје гдје некакав Мисирац бије човјека Јеврејина између браће његове. [*Дап 7, 24; Јев 11, 24, 25.]
12. И обазрев се и тамо и амо, кад видје да нема никога, уби Мисирца, и закопа га у пијесак.
13. И сјутрадан изиде опет, а то се два Јеврејина свађаху, и рече оному који чињаше криво: Зашто бијеш ближњега својега?
14. А он рече: *Ко је тебе поставио кнезом и судијом над нама? Хоћеш ли да ме убијеш као што си убио Мисирца? Тада се Мојсије уплаши и рече: Заиста се дознало. [*Дап 7, 27, 28.]
15. И Фараон чув за то, тражаше да погуби Мојсија. Али *Мојсије побјеже од Фараона и дође у земљу Мадијамску, и сједе код једнога студенца. [*Јев 11, 27.]
16. А *свештеник Мадијамски имаше седам кћери, и оне † дођоше и стадоше захватати воду и наљевати у појила да напоје стадо оца својега. [*2 Мој 3, 1; † 1 Мој 29, 10.]
17. А дођоше пастири и отјераше их; а Мојсије уста и одбрани их, и напоји им стадо.
18. И оне се вратише к оцу својему Рагуилу; а он рече: Што се данас тако брзо вратисте?
19. А оне рекоше: Један Мисирац одбрани нас од пастира, и нали нам и напоји стадо.
20. А он рече кћерима својим: Па гдје је? Зашто остависте тога човјека? Зовите га да једе.
21. И Мојсије се склони да живи код онога човјека, и он даде Мојсију кћер своју Сефору.
22. И она роди сина, и он му надједе име *Гирсам, јер сам, рече, дошљак у земљи туђој. [*2 Мој 18, 3.]
23. А послије много времена умрије цар Мисирски; и уздисаху од невоље синови Израиљеви и викаху; а вика њихова услед невоље дође до Бога.
24. И Бог чу уздисање њихово, и опомену се Бог завјета својега с Аврамом, с Исаком и с Јаковом."
25. И погледа Бог на синове Израиљеве, и видје их.

  "2moj3": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 3. 
Призив Мојсија. Купина која гори а не сагоријева на Хориву.
---------------------------------
1. А Мојсије пасијаше стадо Јотору, тасту својему, свештенику Мадијамскому, и одведе стадо преко пустиње, и дође на гору Божију Хорив.
2. И јави му се *анђео Господњи у пламену огњеном из купине. И погледа, а то купина огњем гори а не сагоријева. [*5 Мој 33, 16; Дап 7, 30.]
3. И Мојсије рече: Идем да видим ту утвару велику, зашто не сагоријева купина.
4. А Господ, кад га видје гдје иде да види, викну га Бог из купине и рече: Мојсије! Мојсије! А он одговори: Ево ме.
5. А Бог рече: Не иди овамо. *Изуј обућу своју с ногу својих, јер је мјесто гдје стојиш света земља. [*ИНав 5, 15.]
6. Још рече: *Ја сам Бог оца твојега, Бог Аврамов, Бог Исаков и Бог Јаковљев. А Мојсије заклони лице своје, јер га страх бијаше гледати у Бога. [*1 Мој 28, 13; Мт 22, 32.]
7. И рече Господ: Добро *видјех невољу народа својега у Мисиру, и чух вику његову од зла које му чине настојници, јер познах муку његову. [*2 Мој 2, 23.]
8. И сиђох да га избавим из руку Мисирских, и да га изведем из оне земље у земљу добру и пространу, у земљу гдје млијеко и мед тече, на мјесто гдје су Хананеји и Хетеји и Амореји и Ферезеји и Јевеји и Јевусеји.
9. И сада, ево, вика синова Израиљевијех дође преда ме, и видјех муку којом их муче Мисирци.
10. Сада хајде да те пошљем к Фараону, да изведеш народ мој, синове Израиљеве, из Мисира.
11. А Мојсије рече Богу: *Ко сам ја да идем к Фараону и да изведем синове Израиљеве из Мисира? [*Ис 6, 5, 8; Јер 1, 6.]
12. А Бог му рече: Ја ћу бити с тобом, и ово нека ти буде знак да сам те ја послао: Кад изведеш народ из Мисира, служићете Богу на овој гори.
13. А Мојсије рече Богу: Ево, кад отидем к синовима Израиљевијем, па им речем: Бог отаца ваших посла ме к вама, ако ми реку: Како му је име? Шта ћу им казати?
14. А Господ рече Мојсију: Ја сам онај што јест. И рече: Тако ћеш казати синовима Израиљевијем: *Који јест, он ме посла к вама. [*2 Мој 6, 3; Мал 3, 6; Отк 1, 4.]
15. И опет рече Бог Мојсију: Овако кажи синовима Израиљевијем: Господ Бог отаца ваших, Бог Аврамов, Бог Исаков и Бог Јаковљев посла ме к вама; то је име моје довијека, и то је спомен мој од кољена на кољено.
16. Иди, и скупи старјешине Израиљске, па им реци: Господ Бог отаца ваших јави ми се, Бог Аврамов, Исаков и Јаковљев, говорећи: Доиста обидох вас, и видјех како вам је у Мисиру.
17. Па рекох: Извешћу вас из невоље Мисирске у земљу Хананејску и Хетејску и Аморејску и Ферезејску и Јевејску и Јевусејску, у земљу гдје тече млијеко и мед.
18. И они ће послушати глас твој; па ћеш ти и старјешине Израиљске отићи к цару Мисирском, и рећи ћете му: Господ Бог Јеврејски срете нас, па ти се молимо да изидемо три дана хода у пустињу да принесемо жртву Господу Богу својему.
19. А ја знам да вам неће допустити цар Мисирски да изидете без руке крјепке.
20. Али ћу пружити руку своју и ударићу Мисир свијем чудесима својим, која ћу учинити у њему. И послије ће вас пустити.
21. И *учинићу да народ нађе љубав у Мисираца, па кад пођете, нећете поћи празни; [*2 Мој 11, 3; 12, 36.]
22. *Него ће свака жена заискати у сусједе своје и у домаћице своје накита сребрнога и накита златнога и хаљина; и метнућете на синове своје и на кћери своје, и оплијенићете Мисир. [*1 Мој 15, 14.]"

  "2moj4": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 4. 
Мојсије обдарен да чини чуда. Повратак у Мисир.
---------------------------------
1. А Мојсије одговори и рече: Али неће ми вјеровати ни послушати гласа мојега; јер ће рећи: Није ти се Господ јавио.
2. А Господ му рече: Шта ти је то у руци? А он одговори: Штап.
3. А Бог му рече: Баци га на земљу. И баци га на земљу, а он поста змија. И Мојсије побјеже од ње.
4. А Господ рече Мојсију: Пружи руку своју, па је ухвати за реп. И пружи руку своју, и ухвати је, и опет поста штап у руци његовој.
5. То учини, рече Господ, да вјерују да ти се јавио Господ Бог отаца њиховијех, Бог Аврамов, Бог Исаков и Бог Јаковљев.
6. И опет му рече Господ: Тури сада руку своју у њедра своја. И он тури руку своју у њедра своја; а кад је извади из њедара, а то рука му губава, бијела као снијег.
7. А Бог му рече: Тури опет руку своју у њедра своја. И опет тури руку своју у њедра своја; а кад је извади из њедара, а то опет постала као и остало тијело његово.
8. Тако, рече Бог, ако ти не узвјерују и не послушају гласа твојега за први знак, послушаће за други знак.
9. Ако ли не узвјерују ни за та два знака и не послушају гласа твојега, а ти захвати воде из ријеке, и пролиј на земљу, и претвориће се *вода коју захватиш из ријеке, и проврћи ће се у крв на земљи. [*2 Мој 7, 19.]
10. А Мојсије рече Господу: Молим ти се, Господе, нијесам рјечит човјек, нити сам прије био нити сам откако си проговорио са слугом својим, него сам *споријех уста и спора језика. [*2 Мој 6, 12.]
11. А Господ му рече: *Ко је дао уста човјеку? Или, ко може створити нијема или глуха или оката или слијепа? Зар не ја, Господ? [*Пс 94, 4.]
12. Иди, дакле, ја ћу бити *с устима твојим и учићу те шта ћеш говорити. [*Мт 10, 19.]
13. А Мојсије рече: Молим те, Господе, пошљи онога кога треба да пошљеш.
14. И разгњеви се Господ на Мојсија, и рече му: Није ли ти брат Арон Левит? Знам да је он рјечит; и, ево, он ће те срести, и кад те види, обрадоваће се у срцу својем.
15. Њему ћеш *казати и метнућеш ове ријечи у уста његова, и ја ћу бити с твојим устима и с његовијем устима, и учићу вас шта ћете чинити. [*2 Мој 7, 1, 2.]
16. И он ће умјесто тебе говорити народу, и он ће бити теби умјесто уста, а ти ћеш бити њему умјесто Бога.
17. А тај штап узми у руку своју, њим ћеш чинити чудеса.
18. И отиде Мојсије и врати се к Јотору тасту својему, и рече му: Пусти ме да идем, да се вратим к браћи својој у Мисиру, да видим јесу ли још у животу. И рече Јотор Мојсију: Иди с миром.
19. И рече Господ Мојсију у земљи Мадијамској: Иди, врати се у Мисир, јер су *помрли сви који су тражили душу твоју. [*Мт 2, 20.]
20. И узе Мојсије жену своју и синове своје, и посади их на магарца, и пође натраг у земљу Мисирску. И узе Мојсије штап Божји у руку своју.
21. И рече Господ Мојсију: Кад отидеш и вратиш се у Мисир, гледај да учиниш пред Фараоном сва чудеса која ти метнух у руку: А *ја ћу учинити да му отврдне срце и не пусти народа. [*2 Мој 9, 12, 35; 10, 1.]
22. А ти ћеш рећи Фараону: Овако каже Господ: *Израиљ је син мој, † првенац мој. [*Ос 11, 1. † Јер 31, 9.]
23. И казах ти: Пусти сина мојега да ми послужи. А ти га не хтје пустити; ево, *ја ћу убити сина твојега, првенца твојега. [*2 Мој 11, 5; 12, 29.]
24. И кад бијаше на путу у гостионици, дође к њему Господ и шћаше да га *убије. [*1 Мој 17, 14.]
25. А Сефора узе оштар нож, и обреза сина својега, и окрајак баци к ногама његовијем говорећи: Ти си ми крвав заручник.
26. Тада га остави Господ; а она услед обрезања рече: Крвав заручник.
27. А Господ рече Арону: Изиди у пустињу у сусрет Мојсију. И отиде и срете га на гори Божијој, и пољуби га.
28. И Мојсије каза Арону све ријечи Господње за које га посла, и све знаке које му заповједи.
29. И отидоше Мојсије и Арон, и скупише све старјешине синова Израиљевијех.
30. И Арон каза све ријечи које бјеше рекао Господ Мојсију, а Мојсије учини знаке пред народом.
31. И народ вјерова; и разумјеше да је Господ *походио синове Израиљеве и видио невољу њихову; и савивши се поклонише се. [*2 Мој 3, 16.]"

  "2moj5": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 5. 
Мојсије пред Фараоном. Фараон презире Мојсија, а народ још више пати.
---------------------------------
1. А послије изиде Мојсије и Арон пред Фараона, и рекоше му: Овако вели Господ Бог Израиљев: Пусти народ мој да ми празнују празник у пустињи.
2. Али Фараон рече: Ко је Господ да послушам глас његов и пустим Израиља? Не знам Господа, нити ћу пустити Израиља.
3. А они рекоше: Бог Јеврејски срете нас; молимо ти се да отидемо три дана хода у пустињу да принесемо жртву Господу Богу својему, да не пошље на нас помор или мач.
4. А цар Мисирски рече им: Мојсије и Ароне, зашто одвлачите народ од рада његова? Идите на свој посао.
5. Још рече Фараон: Ето, народа је *много у земљи; а ви још хоћете да оставља своје послове. [*2 Мој 1, 7.]
6. И у исти дан заповједи Фараон настојницима над народом и управитељима његовијем, и рече:
7. Отселе немојте давати народу пљеве за опеке као дослије, нека иду сами и купе себи пљеву.
8. А колико су опека дослије начињали, толико изгоните и отселе, нити што смањите; јер беспосличе, и зато вичу говорећи: Да идемо да принесемо жртву Богу својему.
9. Ваља навалити послове на те људе, па ће радити и неће слушати лажљивијех ријечи.
10. И изашавши настојници народни и управитељи рекоше народу говорећи: Тако вели Фараон: Ја вам нећу давати пљеве.
11. Идите сами и купите себи пљеве гдје нађете, а од посла вам се неће попустити ништа.
12. И разиде се народ по свој земљи Мисирској да чува стрњику умјесто пљеве.
13. А настојници наваљиваху говорећи: Свршујте послове своје колико долази на дан, као кад је било пљеве.
14. И управитељи синова Израиљевијех, које поставише над њима настојници Фараонови, допадаху боја, и говораше им се: Зашто ни јуче ни данас не начинисте онолико опека колико вам је одређено, као прије?
15. И отидоше управитељи синова Израиљевијех и повикаше к Фараону говорећи: Зашто чиниш тако слугама својим?
16. Пљева се не даје слугама твојим, па опет кажу нам: Градите опеке. И ево, бију слуге твоје, а крив је твој народ.
17. А он рече: Беспосличите, беспосличите, и зато говорите: Да идемо да принесемо жртву Господу.
18. Него идите, радите; пљева вам се неће давати, а опеке да дајете на број.
19. И управитељи синова Израиљевијех видјеше да је зло по њих што им се каза: да не буде опека мање на дан.
20. И отишавши од Фараона сретоше Мојсија и Арона, који изидоше пред њих.
21. Па им рекоше: Господ нека вас види и суди што нас *омразисте Фараону и слугама његовијем, и дадосте им мач у руку да нас побију. [*1 Мој 34, 30.]
22. И Мојсије се врати ка Господу и рече: Господе, зашто си навукао то зло на народ? Зашто си ме послао?
23. Јер откако изидох пред Фараона и проговорих у твоје име, још горе поступа с народом овијем, а ти не избави народа својега."

  "2moj6": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 6. 
Мојсије добија нове заповијести од Бога. Преци Мојсија и Арона.
---------------------------------
1. А Господ рече Мојсију: Сад ћеш видјети шта ћу учинити Фараону; јер под руком крјепком пустиће их, и *истјераће их из земље своје под руком крјепком. [*2 Мој 11, 1; 12, 31.]
2. Још говори Бог Мојсију и рече му: Ја сам Господ.
3. И јавио сам се Авраму, Исаку и Јакову именом *Бог Свемогући, а именом својим † Господ не бих им познат. [*1 Мој 17, 1; † 2 Мој 3, 14.]
4. И учиних завјет свој с њима да ћу им дати земљу Хананску, земљу у којој бијаху дошљаци, у којој живљаху као странци.
5. И чух уздисање синова Израиљевијех, које Мисирци држе у ропству, и опоменух се завјета својега.
6. Зато кажи синовима Израиљевијем: Ја сам Господ, и извешћу вас испод бремена Мисирских, и опростићу вас ропства њихова, и избавићу вас мишицом подигнутом и судовима великим.
7. И узећу вас да ми будете народ, и ја ћу вам бити Бог, те ћете познати да сам ја Господ Бог ваш који вас изводим испод бремена Мисирских.
8. Пак ћу вас одвести у своју земљу, за коју *подигох руку своју заклињући се да ћу је дати Авраму, Исаку и Јакову; и даћу вам је у нашљедство, ја Господ. [*5 Мој 32, 40.]
9. И Мојсије каза тако синовима Израиљевијем; али не послушаше Мојсија од слабости духа својега и од љутога ропства.
10. И Господ рече Мојсију говорећи:
11. Иди, кажи Фараону, цару Мисирском, нека пусти синове Израиљеве из земље своје.
12. А Мојсије проговори пред Господом и рече: Ето, синови Израиљеви не послушаше ме, а како ће ме послушати Фараон кад сам необрезанијех усана?
13. Али Господ говори Мојсију и Арону, и заповједи им да иду к синовима Израиљевијем и к Фараону, да изведу синове Израиљеве из земље Мисирске.
14. Ово су поглавице у домовима отаца својих: *Синови Рувима, првенца Израиљева: Енох и Фалуј, Асрон и Хармија; то су породице Рувимове. [*1 Мој 46, 9.]
15. А синови Симеонови: Јемуило и Јамин и Аод и Ахин и Сар и Саул, син неке Хананејке; то су породице Симеонове.
16. А ово су имена *синова Левијевих по породицама њиховијем: Гирсон и Кат и Мерарије; а Левије поживје сто и тридесет и седам година. [*1 дн 6, 1.]
17. А ово су синови Гирсонови: Ловеније и Семеј по породицама својим.
18. А синови Катови: Амрам и Исар и Хеврон и Озило; а Кат поживје сто и тридесет и три године.
19. А синови Мераријеви: Молија и Мусија. То су породице Левијеве по лозама својим.
20. А *Амрам се ожени Јохаведом, братучедом својом, и она му роди Арона и Мојсија. А поживје Амрам сто и тридесет и седам година. [*2 Мој 2, 1.]
21. А *синови Исарови бјеху: Кореј и Нафек и Зехрија. [*4 Мој 16, 1.]
22. А *синови Озилови: Мисаило и Елисафан и Сегрија. [*3 Мој 10, 4.]
23. А Арон се ожени Јелисаветом, кћерју Аминадавовом, сестром Насоновом; и она му роди Надава и Авијуда и Елеазара и Итамара.
24. А синови Корејеви бјеху: Асир и Елкана и Авијасар. То су породице Корејеве.
25. И Елеазар, син Аронов, ожени се једном од кћери Футиловијех, и она му роди *Финеса. То су поглавице између отаца Левитских по својим породицама. [*4 Мој 25, 7.]
26. То је Арон и Мојсије, којима рече Господ: Изведите синове Израиљеве из земље Мисирске у четама њиховијем.
27. То су који говорише Фараону, цару Мисирском, да изведу синове Израиљеве из Мисира; то је Мојсије и то је Арон.
28. И кад Господ говораше Мојсију у земљи Мисирској,
29. Рече Господ Мојсију говорећи: Ја сам Господ; кажи Фараону, цару Мисирском, све што сам ти казао.
30. И Мојсије рече пред Господом: Ево сам необрезанијех усана, па како ће ме послушати Фараон?"

  "2moj7": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 7. 
Мојсије и Арон чине чуда пред Фараоном. Претварање воде у крв.
---------------------------------
1. И Господ рече Мојсију: Ево, поставио сам те да си *Бог Фараону; а Арон брат твој биће пророк твој. [*2 Мој 4, 16.]
2. Говорићеш све што ти заповједим; Арон пак брат твој говориће Фараону да пусти синове Израиљеве из земље своје.
3. А *ја ћу учинити да отврдне срце Фараону, те ћу умножити знаке своје и чудеса своја у земљи Мисирској. [*2 Мој 4, 21.]
4. И неће вас ипак послушати Фараон; а ја ћу метнути руку своју на Мисир, и извешћу војску своју, народ свој, синове Израиљеве из земље Мисирске судовима великим.
5. И *познаће Мисирци да сам ја Господ кад дигнем руку своју на Мисир, и изведем синове Израиљеве између њих. [*2 Мој 8, 22.]
6. И учини Мојсије и Арон, како им заповједи Господ, тако учинише.
7. А Мојсију бијаше осамдесет година, а Арону осамдесет и три године кад говораху с Фараоном.
8. И рече Господ Мојсију и Арону говорећи:
9. Кад вам каже Фараон и рече: Учините неко чудо, онда реци Арону: *Узми штап свој и баци га пред Фараона, те ће се прометнути у змију. [*2 Мој 4, 2.]
10. И изађоше Мојсије и Арон пред Фараона и учинише како заповједи Господ; и баци Арон штап свој пред Фараона и пред слуге његове, и прометну се у змију.
11. А Фараон дозва мударце и врачаре; те и врачари Мисирски *учинише тако својим врачањем. [*2 Мој 7, 22.]
12. И бацише сваки свој штап, и прометнуше се штапови у змије; али штап Аронов прождрије њихове штапове.
13. И отврдну срце Фараоново, и не послуша их, *као што бјеше казао Господ. [*2 Мој 4, 21.]
14. И рече Господ Мојсију: Отежа срце Фараоново; неће да пусти народа.
15. Иди ујутру к Фараону. Гле, он ће изаћи на воду, па стани према њему на обали, а штап који се био прометнуо у змију, узми у руку.
16. И реци му: Господ Бог Јеврејски посла ме к теби да ти кажем: Пусти народ мој да ми *послужи у пустињи. Али ти ето још не послуша. [*2 Мој 5, 1.]
17. Зато Господ овако вели: Овако ћеш познати да сам ја Господ: Ево, ударићу штапом што ми је у руци по води што је у ријеци, и *прометнуће се у крв. [*2 Мој 4, 9.]
18. И рибе у ријеци помријеће, а ријека ће се усмрдјети, и Мисирци ће се узмучити тражећи воде да пију из ријеке.
19. И Господ рече Мојсију: Реци Арону: Узми штап свој, и пружи руку своју на воде Мисирске, на потоке, на ријеке и на језера њихова и на сва зборишта вода њиховијех; и прометнуће се у крв, и биће крв по свој земљи Мисирској, и по судовима дрвенијем и каменијем.
20. И учинише Мојсије и Арон како им заповједи Господ; и подигав Арон штап свој, удари по води која бјеше у ријеци пред Фараоном и слугама његовијем. И сва вода што бјеше у ријеци прометну се у крв.
21. И помријеше рибе што бијаху у ријеци, и усмрдје се ријека тако да не могаху Мисирци пити воде из ријеке, и бјеше крв по свој земљи Мисирској.
22. *Али и врачари Мисирски учинише тако својим врачањем; и срце Фараону отврдну, те их не послуша, као што бјеше казао Господ. [*2 Мој 7, 11.]
23. И окренув се, Фараон отиде кући својој и не мари ни за то.
24. А Мисирци сви копаше око ријеке тражећи воде да пију; јер не могаху пити воде из ријеке.
25. И наврши се седам дана како ријеку удари Господ."

  "2moj8": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 8. 
Казне од жаба, бубина и вашију.
---------------------------------
1. И рече Господ Мојсију: Иди к Фараону и реци му: Овако вели Господ: Пусти народ мој да ми послужи.
2. Ако ли нећеш пустити, ево ћу морити сву земљу жабама.
3. И ријека ће се напунити жаба, и оне ће изаћи и скакати теби по кући и по клијети гдје спаваш и по постељи твојој и по кућама слуга твојих и народа твојега и по пећима твојим и по наћвама твојим;
4. И на тебе и на народ твој и на све слуге твоје скакаће жабе.
5. И рече Господ Мојсију: Кажи Арону: Пружи руку своју са штапом својим на ријеке и на потоке и на језера, и учини нек изађу жабе на земљу Мисирску.
6. И пружи Арон руку своју на воде Мисирске, и изађоше жабе и покрише земљу Мисирску.
7. *Али и врачари Мисирски учинише тако својим врачањем, учинише те изађоше жабе на земљу Мисирску. [*2 Мој 7, 11.]
8. А Фараон дозва Мојсија и Арона и рече: *Молите Господа да уклони жабе од мене и од народа мојега, пак ћу пустити народ да принесу жртву Господу. [*2 Мој 9, 28; 10, 17.]
9. А Мојсије рече Фараону: Част да ти је нада мном! Докле да му се молим за те и за слуге твоје и за народ твој да одбије жабе од тебе и из кућа твојих, и само у ријеци да остану?
10. А он рече: До сјутра. А Мојсије рече: Биће како си казао, да познаш да *нико није као Господ Бог наш. [*2 Мој 9, 14.]
11. Отићи ће жабе од тебе и из кућа твојих и од слуга твојих и од народа твојега; само ће у ријеци остати.
12. И отиде Мојсије и Арон од Фараона; и завапи Мојсије ка Господу за жабе које бјеше пустио на Фараона.
13. А Господ учини по ријечи Мојсијевој; и поцркаше жабе, и опростише их се куће и села и поља.
14. И на гомиле их гртаху, да је смрдјела земља.
15. А кад Фараон видје гдје одахну, отврдну му срце и не послуша их, као што бјеше казао Господ.
16. А Господ рече Мојсију: Кажи Арону: Пружи штап свој и удари по праху на земљи, нек се претвори у ваши по свој земљи Мисирској.
17. И учинише тако: Арон пружи руку своју са штапом својим, и удари по праху на земљи, и посташе ваши по људима и по стоци, сав прах на земљи претвори се у ваши по цијелој земљи Мисирској.
18. А гледаше и врачари Мисирски врачањем својим да учине да постану ваши, али не могоше. И бијаху ваши по људима и по стоци.
19. И рекоше врачари Фараону: Ово је прст Божји. Али опет отврдну срце Фараону, те их не послуша као што бјеше казао Господ.
20. А Господ рече Мојсију: Устани рано и изађи пред Фараона, ево, он ће изаћи к води, па му реци: Овако вели Господ: Пусти народ мој да ми послужи.
21. Ако ли не пустиш народа мојега, ево, пустићу на тебе и на слуге твоје и на народ твој и на куће твоје свакојаке бубине, и напуниће се бубина куће Мисирске и земља на којој су.
22. Али ћу у тај дан одвојити земљу Гесемску, гдје живи мој народ, и ондје неће бити бубина, да познаш да сам ја Господ на земљи.
23. И поставићу разлику између народа својега и народа твојега. Сјутра ће бити знак тај.
24. И учини Господ тако, и дођоше силне бубине у кућу Фараонову и у куће слуга његовијех и у сву земљу Мисирску, да се све у земљи поквари од бубина.
25. И Фараон дозва Мојсија и Арона, и рече им: Идите, принесите жртву Богу својему овдје у земљи.
26. А Мојсије рече: Не ваља тако; јер бисмо принијели на жртву Господу Богу својему што је *нечисто Мисирцима; а кад бисмо принијели на жртву што је нечисто Мисирцима на очи њихове, не би ли нас побили камењем? [*1 Мој 43, 32.]
27. *Три дана хода треба да идемо у пустињу да принесемо жртву Господу Богу својему, као што нам је казао. [*2 Мој 3, 18.]
28. А Фараон рече: Пустићу вас да принесете жртву Господу Богу својему у пустињи; али да не идете даље; па се молите за ме.
29. А Мојсије рече: Ево, ја идем од тебе, и молићу се Господу да отиду бубине од Фараона и од слуга његовијех и од народа његова сјутра; али немој опет да превариш, и да не пустиш народа да принесе жртву Господу.
30. И отиде Мојсије од Фараона и помоли се Господу.
31. И учини Господ по ријечи Мојсијевој, те отидоше бубине од Фараона и од слуга његовијех и од народа његова; не оста ни једна.
32. Али опет *отврдну срце Фараоново, и не пусти народа. [*2 Мој 4, 21.]"

  "2moj9": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 9. 
Помор стоке. Црне богиње. Град.
---------------------------------
1. Тада рече Господ Мојсију: Иди к Фараону, и реци му: Овако вели Господ Бог Јеврејски: Пусти народ мој да ми послужи!
2. Ако ли их не пустиш, него их још станеш задржавати,
3. Ево, рука Господња доћи ће на стоку твоју у пољу, на коње, на магарце, на камиле, на волове и на овце, с помором врло великим.
4. А одвојиће Господ стоку Израиљску од стоке Мисирске; те од свега што је синова Израиљевијех неће погинути ништа.
5. И поставио је Господ рок рекавши: Сјутра ће то учинити на земљи Господ.
6. И Господ учини то сјутрадан, и сва стока Мисирска угину; а од стоке синова Израиљевијех не угину ниједно.
7. И посла Фараон да виде, и гле, од стоке Израиљске не угину ниједно; ипак отврдну срце Фараону, и не пусти народа.
8. Тада рече Господ Мојсију и Арону: Узмите пепела из пећи пуне прегршти, и Мојсије нека га баци у небо пред Фараоном;
9. И постаће прах по свој земљи Мисирској, а од њега ће постати *красте пуне гноја и на људима и на стоци по свој земљи Мисирској. [*Отк 16, 2.]
10. И узеше пепела из пећи, и стадоше пред Фараона, и баци га Мојсије у небо, и посташе *красте пуне гноја по људима и по стоци. [*5 Мој 28, 27.]
11. И врачари не могоше стајати пред Мојсијем од краста; јер бијаху красте и на врачарима и на свијем Мисирцима.
12. И Господ учини те отврдну срце Фараоново, и не послуша их, *као што бјеше казао Господ Мојсију. [*2 Мој 4, 21.]
13. Послије рече Господ Мојсију: Устани рано и изађи пред Фараона, и реци му: Овако вели Господ Бог Јеврејски: Пусти народ мој да ми послужи.
14. Јер ћу сада пустити сва зла своја на срце твоје и на слуге твоје и на народ твој, да знаш да нико није као ја на цијелој земљи.
15. Јер сада кад пружих руку своју, могах и тебе и народ твој ударити помором, па те не би више било на земљи;
16. Али те *оставих да покажем на теби силу своју, и да се приповиједа име моје по свој земљи. [*Рим 9, 17.]
17. И ти се још подижеш на мој народ, и нећеш да га пустиш?
18. Ево, сјутра ћу у ово доба пустити град врло велик, каквога није било у Мисиру откако је постао па до сада.
19. Зато сада пошљи, те скупи стоку своју и што год имаш у пољу, јер ће пасти град на све људе и на стоку што се затече у пољу и не буде скупљено у кућу, и изгинуће.
20. Који се год између слуга Фараоновијех побоја ријечи Господње, он брже скупи слуге своје и стоку своју у кућу;
21. А који не мараше за ријеч Господњу, он остави слуге своје и стоку своју у пољу.
22. И Господ рече Мојсију: Пружи руку своју к небу, нека удари *град по свој земљи Мисирској, на људе и на стоку и на све биље по пољу у земљи Мисирској. [*Отк 16, 21.]
23. И Мојсије пружи штап свој к небу, и Господ пусти громове и град, да огањ скакаше на земљу. И тако Господ учини, те паде град на земљу Мисирску.
24. А бјеше град и огањ смијешан с градом силан веома, каквога не бјеше у свој земљи Мисирској откако је људи у њој.
25. И поби град по свој земљи Мисирској што год бјеше у пољу од човјека до живинчета; и све биље у пољу потре град, и сва дрвета у пољу поломи.
26. Само у земљи Гесемској, гдје бијаху синови Израиљеви, не бјеше града.
27. Тада посла Фараон, те дозва Мојсија и Арона и рече им: *Сада згријеших; Господ је праведан, а ја и мој народ јесмо безбожници. [*2 Мој 10, 16.]
28. Молите се Господу, јер је доста, нека престану громови Божји и град, па ћу вас пустити, и више вас неће нико устављати.
29. А Мојсије му рече: Кад изађем иза града, раширићу руке своје ка Господу, а громови ће престати и града неће више бити, да знаш да је Господња земља.
30. А ти и слуге твоје знам да се још нећете бојати Господа Бога.
31. И пропаде лан и јечам, јер јечам бјеше класао, а лан се главичио.
32. А пшеница и крупник не пропаде, јер бјеше позно жито.
33. И Мојсије отишав од Фараона иза града, рашири руке своје ка Господу, и престаше громови и град, и дажд не падаше на земљу.
34. Али Фараон видјев гдје преста дажд и град и громови, стаде опет гријешити, и срце му отврдну и њему и слугама његовијем.
35. *Отврдну срце Фараону, те не пусти синова Израиљевијех, као што бјеше казао Господ преко Мојсија. [*2 Мој 4, 21.]"

  "2moj10": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 10. 
Скакавци и тама.
---------------------------------
1. А Господ рече Мојсију: Иди к Фараону, јер сам ја учинио да отврдне срце његово и срце слуга његовијех, да учиним ове знаке своје међу њима,
2. И да приповиједаш синовима својим и унуцима својим шта учиних у Мисиру и какве знаке своје показах на њима, да бисте знали да сам ја Господ.
3. И отиде Мојсије и Арон к Фараону, и рекоше му: Овако вели Господ Бог Јеврејски: Докле ћеш се противити да се не понизиш преда мном? Пусти народ мој да ми послужи.
4. Јер ако нећеш пустити народа мојега, ево сјутра ћу нанијети скакавце на земљу твоју;
5. И покриће сву земљу да се неће видјети земље, и појешће остатак што се сачувао, који вам је остао иза града, и појешће сва дрвета што вам расту у пољу.
6. И напуниће их се куће твоје и куће свијех слуга твојих и куће свијех Мисираца, што нијесу видјели оци твоји, ни оци отаца твојих, откако су постали на земљи до данас. И окренув се, отиде од Фараона.
7. А слуге рекоше Фараону: Докле ће нас тај мучити? Пусти их нека послуже Господу Богу својему. Зар још не видиш гдје пропаде Мисир?
8. И дозваше опет Мојсија и Арона пред Фараона, и рече им: Идите, послужите Господу Богу својему. А који су што ће ићи?
9. А Мојсије рече: С дјецом својом и са старцима својим ићи ћемо, са синовима својим и са кћерима својим, са стоком својом ситном и крупном ићи ћемо, јер имамо *празник Господњи. [*2 Мој 5, 1.]
10. А он им рече: Тако био Господ с вама, како ћу вас ја пустити с дјецом вашом! Видите да зло мислите.
11. Неће бити тако; него ви људи идите и послужите Господу, јер то иштете. И отјера их од себе Фараон.
12. Тада рече Господ Мојсију: Пружи руку своју на земљу Мисирску, да дођу скакавци на земљу Мисирску и поједу све биље по земљи, што год оста иза града.
13. И пружи Мојсије штап свој на земљу Мисирску, и Господ наведе устоку на земљу, те дува цијели дан и цијелу ноћ; а кад свану, донесе устока скакавце.
14. И дођоше скакавци на сву земљу Мисирску, и попадаше по свијем крајевима Мисирским силни веома, каквих прије нигда није било, нити ће кад бити онаквих.
15. И покрише сву земљу да се земља не виђаше, и поједоше сву траву на земљи и сав род на дрветима, што оста иза града, и не оста ништа зелено од дрвета и од биља пољскога у свој земљи Мисирској.
16. Тада Фараон брже дозва Мојсија и Арона, и рече: *Згријеших Господу Богу вашему и вама. [*2 Мој 9, 27.]
17. Али ми још сада само опрости гријех мој, и молите се Господу Богу својему да уклони од мене само ову смрт.
18. И отиде Мојсије од Фараона, и помоли се Господу.
19. И окрену Господ вјетар од запада врло јак, који узе скакавце и баци их у Црвено море, и не оста ниједан скакавац у цијелој земљи Мисирској.
20. Али Господ учини те *отврдну срце Фараону, и не пусти синова Израиљевијех. [*2 Мој 4, 21.]
21. И рече Господ Мојсију: Пружи руку своју к небу, и биће тама по земљи Мисирској таква да ће је пипати.
22. И Мојсије пружи руку своју к небу, и поста густа тама по свој земљи Мисирској за три дана.
23. Не виђаху један другога, и нико се не маче с мјеста гдје бјеше за три дана; али се код свијех синова Израиљевијех видјело по становима њиховијем.
24. Тада Фараон дозва Мојсија, и рече: Идите, послужите Господу; само стока ваша ситна и крупна нека остане, а *дјеца ваша нека иду с вама. [*2 Мој 10, 10.]
25. А Мојсије рече: Треба да нам даш и што ћемо принијети и сажећи на жртву Господу Богу својему;
26. Зато и стока наша нек иде с нама, да не остане ни папка, јер између ње треба да узмемо чим ћемо послужити Господу Богу својему, а не знамо којим ћемо послужити Господу докле не дођемо онамо.
27. Али Господ учини те *отврдну срце Фараону, и не хтје их пустити. [*2 Мој 4, 21.]
28. И рече му Фараон: Иди од мене, и чувај се да ми више не дођеш на очи, јер ако ми дођеш на очи, погинућеш.
29. А Мојсије рече: Право си казао; нећу ти више доћи на очи."

  "2moj11": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 11. 
Пријетња десетом казном.
---------------------------------
1. А Господ рече Мојсију: Још ћу једно зло пустити на Фараона и на Мисир, па ће вас онда пустити; пустиће сасвијем, и још ће вас тјерати.
2. А сада кажи народу нека сваки човјек иште у сусједа својега и свака жена у сусједе своје *накита сребрнијех и накита златнијех. [*2 Мој 3, 22.]
3. И Господ учини те народ нађе љубав у Мисираца; и сам Мојсије бјеше врло велик човјек у земљи Мисирској код слуга Фараоновијех и код народа.
4. И рече Мојсије: Овако вели Господ: Око поноћи проћи ћу кроз Мисир,
5. И помријеће сви првенци у земљи Мисирској, од првенца Фараонова, који шћаше сједјети на пријестолу његову, до првенца слушкиње за жрвњем, и од стоке што је год првенац.
6. И биће вика велика по свој земљи Мисирској, какве још није било нити ће је кад бити.
7. А код синова Израиљевијех нигдје неће ни пас језиком својим маћи ни међу људима ни међу стоком, да знате да је Господ учинио разлику између Израиљаца и Мисираца.
8. И доћи ће све те слуге твоје к мени, и поклониће ми се говорећи: Иди, и ти и сав народ који је пристао за тобом. И онда ћу изаћи. И отиде Мојсије од Фараона с великим гњевом.
9. А Господ рече Мојсију: Неће вас послушати Фараон, да бих умножио чудеса своја у земљи Мисирској.
10. И Мојсије и Арон учинише сва ова чудеса пред Фараоном, а Господ учини те отврдну срце Фараону, и не пусти синова Израиљевијех из земље своје."

  "2moj12": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 12. 
Пасха. Погубљење мисирских првенаца. Почетак изласка из Мисира.
---------------------------------
1. И рече Господ Мојсију и Арону у земљи Мисирској говорећи:
2. *Овај мјесец да вам је почетак мјесецима, да вам је први мјесец у години. [*2 Мој 13, 4.]
3. Кажите свему збору Израиљеву и реците: Десетога дана овога мјесеца сваки нека узме јагње или јаре, по породицама, по једно на дом;
4. Ако ли је дом мали за јагње или јаре, нека узме к себи сусједа, који му је најближи, с онолико душа колико треба да могу појести јагње или јаре.
5. А јагње или јаре да вам буде *здраво, мушко, од године; између оваца или између коза узмите. [*3 Мој 22, 20.]
6. И чувајте га до четрнаестога дана овога мјесеца, а тада сав колики збор Израиљев нека га закоље увече.
7. И нека узму крви од њега и покропе оба довратка и горњи праг на кућама у којима ће га јести.
8. И нека једу месо исте ноћи, на ватри печено, с хљебом пријеснијем и са зељем горким нека једу.
9. Немојте јести сирово ни у води кухано, него на ватри печено, с главом и с ногама и с дробом.
10. И ништа немојте оставити до јутра; ако ли би што остало до јутра, спалите на ватри.
11. А овако једите: Опасани, обућа да вам је на ногу и штап у руци, и једите хитно, јер је пролазак Господњи.
12. Јер ћу проћи по земљи Мисирској ту ноћ, и побићу све првенце у земљи Мисирској од човјека до живинчета, и *судићу свијем боговима Мисирским, ја Господ. [*4 Мој 33, 4.]
13. А крв она биће вам знак на кућама у којима ћете бити; и кад видим крв, проћи ћу вас, те неће бити међу вама помора кад станем убијати по земљи Мисирској.
14. И тај ће вам дан бити за спомен, и празноваћете га Господу од кољена до кољена; празнујте га законом вјечнијем.
15. *Седам дана једите хљебове пријесне, и првога дана уклоните квасац из кућа својих; јер ко би год јео што с квасцем од првога дана до седмога, истријебиће се она душа из Израиља. [*2 Мој 13, 7.]
16. Први дан биће свети сабор, тако и седми дан имаћете свети сабор; никакав посао да се не ради у те дане, осим што треба за јело свакој души, то ћете само готовити.
17. И држите дан пријеснијех хљебова, јер у тај дан изведох војске ваше из земље Мисирске, држите тај дан од кољена до кољена законом вјечнијем.
18. Првога мјесеца четрнаести дан увече почните јести пријесне хљебове па до двадесет првога дана истога мјесеца увече.
19. За седам дана да се не нађе квасца у кућама вашим; јер ко би год јео што с квасцем, истријебиће се она душа из збора Израиљева, био дошљак или рођен у земљи.
20. Ништа с квасцем немојте јести, него једите хљеб пријесан по свијем становима својим.
21. И сазва Мојсије све старјешине Израиљске, и рече им: Изаберите и узмите себи јагње или јаре по породицама својим, и закољите пасху.
22. И узмите киту исопа и замочите је у крв, која ће бити у здјели, и покропите горњи праг и оба довратка крвљу, која ће бити у здјели, и ниједан од вас да не излази на врата кућна до јутра.
23. Јер ће заћи Господ да бије Мисир, па кад види крв на горњем прагу и на оба довратка, проћи ће Господ мимо она врата, и неће дати крвнику да уђе у куће ваше да убија.
24. И држите ово као закон теби и синовима твојим довијека.
25. И кад дођете у земљу коју ће вам дати Господ, као што је казао, држите ову службу.
26. И кад вам реку синови ваши: Каква вам је то служба?
27. Реците: Ово је жртва за пролазак Господњи, кад прође куће синова Израиљевих у Мисиру убијајући Мисирце, а домове наше сачува. Тада народ сави главу и поклони се.
28. И отидоше и учинише синови Израиљеви како заповједи Господ преко Мојсија и Арона, тако учинише.
29. А око поноћи поби Господ све првенце у земљи Мисирској *од првенца Фараонова који шћаше сједјети на пријестолу његову до првенца сужња у тамници, и што год бјеше првенац од стоке. [*2 Мој 4, 23.]
30. Тада уста Фараон оне ноћи, он и све слуге његове и сви Мисирци, и би вика велика у Мисиру, јер не бјеше куће у којој не би мртваца.
31. И дозва Мојсија и Арона по ноћи и рече: Устајте, идите из народа мојега и ви и синови Израиљеви, и отидите, послужите Господу, као што говористе.
32. *Узмите и овце своје и говеда своја, као што говористе, и идите, па и мене благословите. [*2 Мој 10, 26.]
33. И Мисирци наваљиваху на народ да брже иду из земље, јер говораху: Изгибосмо сви.
34. И народ узе тијесто своје још неускисло, умотавши га у хаљине своје, на рамена своја.
35. И учинише синови Израиљеви по заповијести Мојсијевој, и заискаше у Мисираца *накита сребрнијех и накита златнијех и хаљина. [*2 Мој 11, 2.]
36. И *Господ учини, те народ нађе љубав у Мисираца, те им дадоше; тако оплијенише Мисирце. [*2 Мој 3, 21.]
37. И отидоше синови Израиљеви из Рамесе у Сохот, око шест стотина тисућа пјешака, самијех људи осим дјеце.
38. И других људи много отиде с њима, и стоке ситне и крупне врло много.
39. И од тијеста које изнесоше из Мисира испекоше погаче пријесне, јер не бјеше ускисло кад их потјераше Мисирци, те не могаше оклијевати, нити спремише себи брашњенице.
40. А бавише се синови Израиљеви у Мисиру *четири стотине и тридесет година. [*1 Мој 15, 13.]
41. И кад се наврши четири стотине и тридесет година, у исти дан изађоше све војске Господње из земље Мисирске.
42. Та се ноћ светкује Господу, у коју их изведе из Мисира; то је ноћ Господња, *коју треба да светкују синови Израиљеви од кољена на кољено. [*Ис 30, 29.]
43. И рече Господ Мојсију и Арону: Ово нека буде закон за пасху: Ниједан туђин да је не једе;
44. А сваки слуга ваш купљен за новце, кад га обрежете, онда нека је једе.
45. Дошљак или најамник да је не једе.
46. У истој кући да се једе, да не изнесете меса од ње из куће, и *кости да јој не преломите. [*Јн 19, 36.]
47. Сав збор Израиљев нека чини тако.
48. Ако би код тебе сједио туђин и хтио би светковати пасху Господњу, нека му се обреже све мушкиње, па онда нека приступи да је светкује, и нека буде као рођен у земљи; а нико необрезан да је не једе.
49. Закон један да је и рођеноме у земљи и дошљаку који сједи међу вама.
50. И учинише сви синови Израиљеви како заповједи Господ Мојсију и Арону, тако учинише.
51. И тај дан изведе Господ синове Израиљеве из земље Мисирске у четама њиховијем."

  "2moj13": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 13. 
Посвећивање израиљских првенаца. Заповијест о бесквасном хљебу. Ступ од облака и ступ од огња.
---------------------------------
1. И рече Господ Мојсију говорећи:
2. *Посвети ми свакога првенца, што год отвара материцу у синова Израиљевијех, и од људи и од стоке; јер је моје. [*4 Мој 8, 17; 18, 15; Лк 2, 23.]
3. И Мојсије рече народу: Памтите овај дан у који изидосте из Мисира, из дома ропскога, јер вас руком крјепком изведе Господ оданде; нека се, дакле, не једе ништа с квасцем.
4. Данас излазите, мјесеца Авива;
5. Па кад те Господ уведе у земљу Хананејску и Хетејску и Аморејску и Јевејску и Јевусејску, *за коју се заклео оцима твојим да ће ти је дати, земљу у којој тече млијеко и мед, тада да служиш службу ову овога мјесеца; [*1 Мој 15, 18.]
6. *Седам дана једи хљебове пријесне, а седми дан нека је празник Господњи. [*2 Мој 12, 15, 16.]
7. Хљебови пријесни да се једу седам дана, и да се не види у тебе ништа с квасцем, нити да се види у тебе квасац у цијелом крају твом.
8. И казаћеш сину својему у тај дан говорећи: Ово је за оно што ми је учинио Господ кад сам излазио из Мисира.
9. И нека ти буде као *знак на руци твојој и као спомен пред очима твојима, да ти закон Господњи буде у устима; јер те је руком крјепком извео Господ из Мисира. [*5 Мој 6, 8; 11, 18.]
10. Зато врши закон овај на вријеме, од године до године.
11. И кад те уведе Господ у земљу Хананејску, као што се заклео теби и твојим оцима, и да ти је,
12. Одвајаћеш Господу што год отвара материцу, и од стоке твоје што год отвара материцу, што је мушко, да буде Господу.
13. А свако магаре првенче откупи јагњетом или јаретом; ако ли га не би откупио, сломи му врат. Али свакога првенца човјечијега између синова својих откупи.
14. А *кад те запита син твој у напредак говорећи: Шта је то? реци му: Руком крјепком изведе нас Господ из Мисира, из дома ропскога. [*2 Мој 12, 26.]
15. Јер кад отврдну Фараон, те нас не хтје пустити, *поби Господ све првенце у земљи Мисирској од првенца човјечијега до првенца од стоке; зато приносим Господу све мушко што отвара материцу, а свакога првенца синова својих откупљујем. [*2 Мој 12, 29.]
16. И то нека ти је као знак на руци и као почеоник међу очима твојима, да нас је руком крјепком извео Господ из Мисира.
17. А кад Фараон пусти народ, не одведе их Бог путем к земљи Филистејској, ако и бјеше краћи, јер Бог рече: Да се не покаје народ кад види рат, и не врати се у Мисир.
18. Него Бог заведе народ путем преко пустиње ка Црвеном мору. А војничким редом изидоше синови Израиљеви из земље Мисирске.
19. И Мојсије узе кости Јосифове са собом; јер бјеше заклео синове Израиљеве рекавши: *Заиста ће вас походити Бог, а тада изнесите кости моје одавде са собом. [*1 Мој 50, 25; ИНав 24, 32.]
20. Тако отишавши из Сохота, стадоше у око у Етаму, накрај пустиње.
21. А *Господ иђаше пред њима дању у ступу од облака водећи их путем, а ноћу у ступу од огња свијетлећи им, да би путовали дању и ноћу. [*2 Мој 40, 38; 4 Мој 9, 15; 1 Кор 10, 1.]
22. И не уклањаше испред народа ступа од облака дању ни ступа од огња ноћу."

  "2moj14": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 14. 
Прелазак преко Црвеног мора. Пропаст Мисираца у Црвеном мору.
---------------------------------
1. И рече Господ Мојсију говорећи:
2. Кажи синовима Израиљевијем нека савију и стану у око пред Пи-Аирот између Мигдола и мора према Вел-Сефону; према њему нека стану у око покрај мора.
3. Јер ће Фараон рећи за синове Израиљеве: Зашли су у земљу, затворила их је пустиња.
4. И *учинићу да отврдне срце Фараону, те ће поћи у потјеру за вама, и ја ћу се † прославити на њему и на свој војсци његовој, и Мисирци ће познати да сам ја Господ. И учинише тако. [*2 Мој 4, 21; † 2 Мој 9, 16.]
5. А кад би јављено цару Мисирском да је побјегао народ, *промијени се срце Фараоново и слуга његовијех према народу, те рекоше: Шта учинисмо, те пустисмо Израиља да нам не служи? [*Пс 105, 25.]
6. И упреже у кола своја, и узе народ свој са собом.
7. И узе шест стотина кола изабраних и што још бјеше кола Мисирских, и над свјема војводе.
8. И Господ учини, те отврдну срце Фараону, цару Мисирском, и пође у потјеру за синовима Израиљевијем, кад синови Израиљеви отидоше под руком високом.
9. И тјеравши их Мисирци стигоше их, сва кола Фараонова, коњици његови и војска његова, кад бјеху у околу на мору код Пи-Аирота према Вел-Сефону.
10. И кад се приближи Фараон, подигоше синови Израиљеви очи своје, а то Мисирци иду за њима, и уплашише се врло, и повикаше синови Израиљеви ка Господу.
11. И рекоше Мојсију: Зар не бјеше гробова у Мисиру, него нас доведе да изгинемо у пустињи? Шта учини, те нас изведе из Мисира.
12. Нијесмо ли ти говорили у Мисиру и рекли: Прођи нас се, нека служимо Мисирцима? Јер би нам боље било служити Мисирцима него изгинути у пустињи.
13. А Мојсије рече народу: *Не бојте се, станите па гледајте како ће вас Господ избавити данас; јер Мисирце које сте видјели данас, нећете их нигда више видјети до вијека. [*2 дн 20, 15.]
14. *Господ ће се бити за вас, а ви ћете † мучати. [*5 Мој 1, 30; † Ис 30, 15.]
15. А Господ рече Мојсију: Што вичеш к мени? Кажи синовима Израиљевијем нека иду.
16. А ти дигни штап свој и пружи руку своју на море, и расцијепи га, па нека иду синови Израиљеви посред мора сухим.
17. И гле, ја ћу учинити да отврдне срце Мисирцима, те ће поћи за њима; и *прославићу се на Фараону и на свој војсци његовој, на колима његовијем и на коњицима његовијем. [*2 Мој 14, 4.]
18. И Мисирци ће познати да сам ја Господ кад се прославим на Фараону, на колима његовијем и на коњицима његовијем.
19. И подиже се анђео Господњи, *који иђаше пред војском Израиљском, и отиде им за леђа; и подиже се ступ од облака испред њих, и стаде им залеђа. [*2 Мој 13, 21.]
20. И дошав међу војску Мисирску и војску Израиљску, бјеше онијем облак мрачан а овијем свијетљаше по ноћи, те не приступише једни другима цијелу ноћ.
21. И пружи Мојсије руку своју на море, а Господ узби море вјетром источнијем, који јако дуваше цијелу ноћ, и осуши море, и вода се раступи.
22. И *пођоше синови Израиљеви посред мора сухим, и вода им стајаше као зид с десне стране и с лијеве стране. [*1 Кор 10, 1; Јев 11, 29.]
23. И Мисирци тјерајући их пођоше за њима посред мора, сви коњи Фараонови, кола и коњици његови.
24. А у стражу јутрењу погледа Господ на војску Мисирску из ступа од огња и облака, и смете војску Мисирску.
25. И позбаца точкове колима њиховијем, те их једва вуцијаху. Тада рекоше Мисирци: Бјежимо од Израиља, јер се Господ *бије за њих с Мисирцима [*2 Мој 14, 14.]
26. А Господ рече Мојсију: Пружи руку своју на море, нека се врати вода на Мисирце, на кола њихова и на коњике њихове.
27. И Мојсије пружи руку своју на море, и дође опет море на силу своју пред зору, а Мисирци нагоше бјежати према мору; и Господ баци Мисирце усред мора.
28. А вративши се вода потопи кола и коњике са свом војском Фараоновом, што их год бјеше пошло за њима у море, и не оста од њих ниједан.
29. И *синови Израиљеви иђаху посред мора сухим; и стајаше им вода као зид с десне стране и с лијеве стране. [*2 Мој 14, 22.]
30. И избави Господ Израиља у онај дан из руку Мисирских; и видје Израиљ мртве Мисирце на обали морској.
31. И видје Израиљ силу велику, коју показа Господ на Мисирцима, и народ се побоја Господа, и вјерова Господу и Мојсију, слузи његову."

  "2moj15": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 15. 
Захвална пјесма Мојсијева. Горка вода у Мери претворена у слатку.
---------------------------------
1. Тада запјева Мојсије и синови Израиљеви ову пјесму Господу, и рекоше овако: *Пјеваћу Господу, јер се славно прослави; коња и коњика врже у море. [*Отк 15, 3.]
2. Сила је моја и *пјесма моја Господ, који ме избави; он је Бог мој, и славићу га; † Бога оца мојега, и узвишиваћу га. [*Пс 118, 14; Ис 12, 2; † 2 Мој 3, 15.]
3. Господ је велик ратник; име му је Господ.
4. Кола Фараонова и војску његову врже у море; избране војводе његове утопише се у Црвеном мору.
5. Бездани их покрише; падоше у дубину као камен.
6. Десница твоја, Господе, прослави се у сили; десница твоја, Господе, сатре непријатеља.
7. И мноштвом величанства својега оборио си оне који усташе на те; пустио си гњев свој, и прождрије их као *сламу. [*Ис 47, 14.]
8. Од даха ноздара твојих сабра се вода; стаде у гомилу вода која тече; стинуше се вали усред мора.
9. Непријатељ рече: Тјераћу, стигнућу, дијелићу плијен; наситиће их се душа моја, извући ћу мач свој, истријебиће их рука моја.
10. Ти дуну вјетром својим, и море их покри, и утонуше као олово у дубокој води.
11. Ко је као ти међу силнима, Господе? Ко је као ти славан у светости, страшан у хвали, и да чини чудеса?
12. Ти пружи десницу своју, и прождрије их земља.
13. Водиш милошћу својом народ који си искупио, водиш крјепошћу својом у стан светости своје.
14. *Чуће народи, и задрхтаће; мука ће спопасти оне који живе у земљи Филистејској. [*ИНав 2, 9, 10.]
15. Тада ће се препасти старјешине Едомске, јунаке Моавске спопашће дрхат, уплашиће се сви који живе у Хананској.
16. Спопашће их страх и трепет; од величине руке твоје замукнуће као камен, докле не прође народ твој, Господе, докле не прође народ, који си задобио.
17. Одвешћеш их и посадићеш их на гори нашљедства својега, на мјесту које си себи за стан спремио, Господе, у светињи, Господе, коју су твоје руке утврдиле.
18. Господ ће царовати довијека.
19. Јер уђоше *коњи Фараонови с колима његовијем и с коњицима његовијем у море, и Господ поврати на њих воду морску; а синови Израиљеви пријеђоше сухим посред мора. [*2 Мој 14, 23.]
20. И Марија пророчица, сестра Аронова, узе бубањ у руку своју; а за њом изидоше све жене *с бубњима и свиралама. [*Пс 68, 25.]
21. И отпијеваше им Марија: *Пјевајте Господу, јер се славно прослави; коња и коњика врже у море. [*2 Мој 15, 1.]
22. Потом крену Мојсије синове Израиљеве од Мора црвенога, и пођоше у пустињу Сур; и три дана ишавши по пустињи не нађоше воде.
23. Оданде дођоше у Меру, али не могоше пити воде у Мери, јер бјеше горка; отуда се прозва мјесто Мера.
24. Тада стаде народ викати на Мојсија говорећи: Шта ћемо пити?
25. И Мојсије завапи ка Господу, а Господ му показа дрво, те га метну у воду, и вода поста слатка. Ондје му даде уредбу и закон, и ондје га окуша.
26. И рече: *Ако добро узаслушаш глас Господа Бога својега, и учиниш што је право у очима његовијем, и ако пригнеш ухо к заповијестима његовијем и ушчуваш све уредбе његове, ниједне болести коју сам пустио на Мисир нећу пустити на тебе; јер сам ја Господ, љекар твој. [*5 Мој 7, 15.]
27. И дођоше у Елим, гдје бијаше дванаест извора и седамдесет палама; и ондје стадоше у око код воде."

  "2moj16": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 16. 
Препелице и мана.
---------------------------------
1. Од Елима се подигоше, и сав збор синова Израиљевијех дође у пустињу Син, која је између Елима и Синаја, петнаестога дана другога мјесеца пошто изидоше из земље Мисирске.
2. И стаде викати сав збор синова Израиљевијех на Мојсија и на Арона у пустињи,
3. И рекоше им синови Израиљеви: Камо да смо помрли од руке Господње у земљи Мисирској кад сјеђасмо код лонаца с месом и јеђасмо хљеба изобила! Јер нас изведосте у ову пустињу да поморите сав овај збор глађу.
4. А Господ рече Мојсију: Ево, учинићу *да вам дажди из неба хљеб, а народ нека излази и купи сваки дан колико треба на дан, да га окушам хоће ли ходити по моме закону или неће. [*Јн 6, 31.]
5. А шестога дана нека зготове што донесу, а нека буде двојином онолико колико накупе сваки дан.
6. И рече Мојсије и Арон свијем синовима Израиљевијем: Довече ћете познати да вас је Господ извео из земље Мисирске;
7. А сјутра ћете видјети славу Господњу; јер је чуо вику вашу на Господа. Јер шта смо ми да вичете на нас?
8. И рече Мојсије: Довече ће вам дати Господ меса да једете, а ујутру хљеба да се наситите; јер је чуо Господ вику вашу, којом вичете на њ. Јер што смо ми? Није на нас ваша вика него на Господа.
9. И рече Мојсије Арону: Кажи свему збору синова Израиљевих: Приступите пред Господа, јер је чуо вику вашу.
10. И кад рече Арон свему збору синова Израиљевих, погледаше у пустињу, и гле, слава Господња *показа се у облаку. [*4 Мој 16, 19.]
11. И Господ рече Мојсију говорећи:
12. Чуо сам вику синова Израиљевих. Кажи им и реци: Довече ћете јести меса, а сјутра ћете се наситити хљеба, и познаћете да сам ја Господ Бог ваш.
13. И увече долетјеше *препелице и прекрилише око, а ујутру паде роса око окола; [*4 Мој 11, 31.]
14. А кад се диже роса, а то по пустињи нешто ситно округло, ситно као слана по земљи.
15. И кад видјеше синови Израиљеви, говораху један другому: Шта је ово? Јер не знадијаху шта бјеше. А Мојсије им рече: То је хљеб што вам даде Господ да једете.
16. То је за што заповједи Господ: Купите га сваки дан колико коме треба за јело, по гомор на главу, по броју душа ваших, сваки нека узме за оне који су му у шатору.
17. И учинише тако синови Израиљеви; и накупише који више, који мање.
18. Па мјерише на гомор, *и не дође више оном који накупи много, нити мање оном који накупи мало, него сваки накупи колико му је требало да једе. [*2 Кор 8, 15.]
19. И рече им Мојсије: Нико да не оставља од тога за сјутра.
20. Али не послушаше Мојсија, него неки оставише од тога за сјутра, те се уцрва и усмрдје. И расрди се Мојсије на њих.
21. Тако га купљаху свако јутро, сваки колико му требаше за јело; а кад сунце огријеваше, тада се растапаше.
22. А у шести дан накупише хљеба двојином, по два гомора на свакога; и дођоше све старјешине од збора, и јавише Мојсију.
23. А он им рече: Ово каза Господ: Сјутра је *субота, одмор свет Господу; што ћете пећи, пеците, и што ћете кухати, кухајте данас; а што претече, оставите и чувајте за сјутра. [*1 Мој 2, 3; 2 Мој 20, 8.]
24. И оставише за сјутра, као што заповједи Мојсије, и не усмрдје се, нити бјеше црва у њему.
25. И рече Мојсије: Једите то данас, јер је данас субота Господња, данас нећете наћи у пољу.
26. Шест ћете дана купити, а седми је дан субота, тада га неће бити.
27. И у седми дан изидоше неки од народа да купе, али не нађоше.
28. А Господ рече Мојсију: Докле ћете се противити заповјестима мојим и законима мојим?
29. Видите, Господ вам је дао суботу, зато вам даје шестога дана хљеба на два дана. Стојте сваки на свом мјесту, и нека не одлази нико са својега мјеста у седми дан.
30. И почину народ у седми дан.
31. И дом Израиљев прозва тај хљеб мана; а бијаше као сјеме коријандрово, бијела, и на језику као медени колачи.
32. И рече Мојсије: Ово је заповједио Господ: Напуни гомор тога, нека се чува од кољена до кољена вашега, да виде хљеб којим сам вас хранио у пустињи кад вас изведох из земље Мисирске.
33. И рече Мојсије Арону: *Узми крчаг и наспи пун гомор мане, и метни пред Господа да се чува од кољена до кољена вашега. [*Јев 9, 4.]
34. И остави га Арон пред свједочанством да се чува, као што заповједи Господ Мојсију.
35. А синови Израиљеви једоше ману четрдесет година *док не дођоше у земљу у којој ће живјети; једоше ману док не дођоше на међу земље Хананске. [*ИНав 5, 12.]
36. А гомор је десетина ефе."

  "2moj17": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 17. 
Дјеца Израиљева пију из стијене у Маси и Мериви. Побједа над Амаличанима.
---------------------------------
1. И подиже се из пустиње Сина сав збор синова Израиљевих путем својим, по заповјести Господњој, и стадоше у око у Рафидину; а ондје не бјеше воде да народ пије.
2. И народ се свађаше с Мојсијем говорећи: Дај нам воде да пијемо. А он им рече: Што се свађате са мном? Што *кушате Господа? [*5 Мој 6, 16; 1 Кор 10, 9.]
3. Али народ бјеше ондје жедан воде, те викаше народ на Мојсија и говораше: Зашто си нас извео из Мисира да нас и синове наше и стоку нашу помориш жеђу?
4. А Мојсије завапи ка Господу говорећи: Шта ћу чинити с овијем народом? Још мало па ће ме засути камењем.
5. А Господ рече Мојсију: Прођи пред народ, и узми са собом старјешине Израиљске, и штап свој којим си ударио воду узми у руку своју, и иди.
6. А *ја ћу стајати пред тобом ондје на стијени на Хориву; а ти удари у стијену, и потећи ће из ње вода да пије народ. И учини Мојсије тако пред старјешинама Израиљским. [*4 Мој 20, 11; 1 Кор 10, 4.]
7. А мјесто оно прозва *Маса и Мерива зато што се свађаше синови Израиљеви и што кушаше Господа говорећи: Је ли Господ међу нама или није? [*Пс 95, 8.]
8. Али дође Амалик да се бије с Израиљем у Рафидину.
9. А Мојсије рече Исусу: Избери нам људе, те изађи и биј се с Амаликом; а ја ћу сјутра стати на врх брда са штапом Божјим у руци.
10. И учини Исус како му рече Мојсије, и поби се с Амаликом; а Мојсије и Арон и Ор изађоше на врх брда.
11. И докле Мојсије држаше увис руке своје, надбијаху Израиљци, а како би спустио руке, одмах надбијаху Амаличани.
12. Али руке Мојсију отежаше, зато узеше камен и подметнуше пода њ, те сједе; а Арон и Ор држаху му руке један с једне стране а други с друге, и не клонуше му руке до захода сунчанога.
13. И разби Исус Амалика и народ његов оштријем мачем.
14. Потом рече Господ Мојсију: Запиши то за спомен у књигу, и кажи Исусу нека памти да ћу сасвијем *истријебити спомен Амаликов испод неба. [*5 Мој 25, 19; 1 Сам 15, 3.]
15. Тада начини Мојсије олтар, и назва га: Господ застава моја.
16. И рече: Што се рука бјеше подигла на пријесто Господњи, Господ ће ратовати на Амалика од кољена до кољена."

  "2moj18": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 18. 
Јотор походи Мојсија. Постављање судија.
---------------------------------
1. A *Јотор, свештеник мадијамски, таст Мојсијев, чу све што учини Господ Мојсију и Израиљу народу својему, како изведе Господ Израиља из Мисира; [*2 Мој 3, 1.]
2. И узе Јотор, таст Мојсијев, Сефору, жену Мојсијеву, коју бјеше послао натраг,
3. И два сина њезина, од којих једном бјеше име Тирсам, јер рече: Туђин сам у земљи туђој, [*2 Мој 2, 22.]
4. А другом бјеше име Елиезер, јер рече: Бог оца мојега би ми у помоћи и оте ме од мача Фараонова.
5. И пође Јотор, таст Мојсијев, са синовима његовијем и са женом његовом к Мојсију у пустињу, гдје бјеше у околу под гором Божијом.
6. И поручи Мојсију: Ја таст твој Јотор идем к теби и жена твоја и оба сина њезина с њом.
7. И Мојсије изиде у сусрет тасту својему и поклони му се и цјелива га; и упиташе се за здравље, па уђоше под шатор његов.
8. И приповједи Мојсије тасту својему све што учини Господ Фараону и Мисирцима ради Израиља, и све невоље које их налазише путем, и како их избави Господ.
9. И радоваше се Јотор свему добру што учини Господ Израиљу избавивши га из руке Мисирске;
10. И рече Јотор: Благословен да је Господ који вас избави из руке Мисирске и из руке Фараонове, који избави народ из ропства Мисирскога.
11. Сад видим да је Господ већи од свијех богова, јер чим се *поношаху, онијем их самијем надвиси. [*Нем 9, 10.]
12. И узе Јотор, таст Мојсијев, и принесе Богу жртву паљеницу и принос; и дође Арон и све старјешине Израиљске, и једоше с тастом Мојсијевијем пред Богом.
13. А сјутрадан сједе Мојсије да суди народу; и стајаше народ пред Мојсијем од јутра до вечера.
14. А таст Мојсијев, гледајући све шта ради с народом, рече: Шта то радиш с народом? Зашто сједиш сам, а вас народ стоји пред тобом од јутра до вечера?
15. А Мојсије рече тасту својему: Јер долази народ к мени да пита Бога.
16. Кад имају шта међу собом, долазе к мени, те им судим и казујем наредбе Божје и законе његове.
17. А таст Мојсијев рече му: Није добро што радиш.
18. Уморићеш се и ти и народ који је с тобом; јер је то тешко за тебе, *нећеш моћи сам вршити. [*4 Мој 11, 14; 5 Мој 1, 9.]
19. Него послушај мене; ја ћу те свјетовати, и Бог ће бити с тобом; ти буди пред Богом за народ, и ствари њихове јављај Богу;
20. И учи их наредбама и законима његовијем, и показуј им пут којим ће ићи и шта ће радити.
21. А из свега народа избери људе поштене који се боје Бога, људе праведне који мрзе на мито, па их постави над њима за поглаваре, тисућнике, стотинике, педесетнике и десетнике;
22. Они нека суде народу у свако доба; па сваку ствар велику нека јављају теби, а сваку ствар малу нека расправљају сами; тако ће ти бити лакше кад и они стану носити терет с тобом.
23. Ако то учиниш, и Бог ти заповједи, можеш се одржати, и сав ће народ доћи мирно на своје мјесто.
24. И Мојсије послуша таста својега, и учини све што рече.
25. И изабра Мојсије из свега Израиља људе поштене, и постави их за поглаваре над народом, тисућнике, стотинике, педесетнике и десетнике,
26. Који суђаху народу у свако доба, а ствари тешке јављаху Мојсију, а мале ствари расправљаху сами.
27. Послије отпусти Мојсије таста својега, који се врати у своју земљу."

  "2moj19": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 19. 
Јављање Бога на гори Синајској. Припрема за давање Закона.
---------------------------------
1. Првога дана трећега мјесеца, пошто изађоше синови Израиљеви из Мисира, тога дана дођоше у пустињу Синајску.
2. Кренувши се из Рафидина, дођоше у пустињу Синајску, и стадоше у око у пустињи, а око начинише Израиљци ондје под гором.
3. И Мојсије изађе на гору к Богу; и повика му Господ с горе говорећи: Овако кажи дому Јаковљеву, и реци синовима Израиљевим:
4. Видјели сте шта сам учинио Мисирцима и *како сам вас као на крилима орловијем носио и довео вас к себи. [*5 Мој 32, 11.]
5. А сада ако добро узаслушате глас мој и ушчувате завјет мој, *бићете моје благо мимо све народе, премда је моја сва земља. [*5 Мој 7, 6.]
6. И бићете ми *царство свештеничко и народ свет. То су ријечи које ћеш казати синовима Израиљевим. [*1 Пет 2, 5, 9; Отк 1, 6.]
7. А Мојсије дође и сазва старјешине народне; и каза им све ове ријечи које му Господ заповједи.
8. А сав народ одговори сложно и рече: Што је год казао Господ чинићемо. И Мојсије јави Господу ријечи народне.
9. А Господ рече Мојсију: Ево ја ћу доћи к теби у густом облаку, да народ чује кад ти станем говорити и да ти вјерује до вијека. Јер Мојсије бјеше јавио Господу ријечи народне.
10. И рече Господ Мојсију: Иди к народу, и *освештај их данас и сјутра, и нека оперу хаљине своје; [*Јев 10, 22.]
11. И нека буду готови за трећи дан, јер ће у трећи дан сићи Господ на гору Синајску пред свијем народом.
12. А поставићеш народу међу унаоколо, и рећи ћеш: Чувајте се да не ступите на гору и да се не дотакнете краја њезина; *што се год дотакне горе, погинуће; [*Јев 12, 20.]
13. Тога да се нико не дотакне руком, него камењем да се заспе или да се устријели, било живинче или човјек, да не остане у животу. Кад рог затруби отежући, онда нека пођу на гору.
14. И Мојсије сиђе с горе к народу; и освешта народ, и опраше хаљине своје.
15. И рече народу: Будите готови за трећи дан, и не лијежите са женама.
16. А трећи дан кад би ујутру, громови загрмјеше и муње засијеваше, и поста густ облак на гори, и затруби труба веома јако да задрхта сав народ који бијаше у околу.
17. Тада Мојсије изведе народ из окола пред Бога, и стадоше испод горе.
18. А гора се Синајска сва димљаше, јер сиђе на њу Господ у огњу; и дим се из ње подизаше као дим из пећи, и сва се гора тресијаше веома.
19. И труба све јаче трубљаше, и Мојсије говораше, а Бог му одговараше гласом.
20. И Господ сишавши на гору Синајску, на врх горе, позва Мојсија на врх горе; и изађе Мојсије.
21. А Господ рече Мојсију: Сиђи, опомени народ да не преступе међе да виде Господа, да не би изгинули од мене.
22. И сами свештеници, који приступају ка Господу, нека се освештају, да их не би побио Господ.
23. А Мојсије рече Господу: Неће моћи народ изаћи на гору Синајску, јер си нас ти опоменуо рекавши: Начини међу гори и освештај је.
24. А Господ му рече: Иди, сиђи, па онда дођи ти и Арон с тобом; а свештеници и народ нека не преступе међе да се попну ка Господу, да их не би побио.
25. И сиђе Мојсије к народу и каза им."

  "2moj20": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 20. 
Десет Божијих заповијести. (уп. 5 Мој 5, 6-21)
---------------------------------
1. Тада рече Бог све ове ријечи говорећи:
2. Ја сам Господ Бог твој, који сам те извео из земље Мисирске, из дома ропскога.
3. Немој имати других Богова уза ме.
4. *Не гради себи лика резана нити какве слике од онога што је горе на небу, или доље на земљи, или у води испод земље. [*3 Мој 26, 1; 5 Мој 27, 15; Пс 97, 7; Рим 1, 23.]
5. Немој им се клањати нити им служити, јер сам ја Господ Бог твој, Бог ревнитељ, *који походим гријехе отачке на синовима до трећега и до четвртога кољена, онијех који мрзе на мене; [*Јов 21, 19; Јер 31, 29, 30; Јез 18, 5-20.]
6. А чиним милост на тисућама онијех који ме љубе и чувају заповијести моје.
7. Не узимај узалуд *имена Господа Бога својега; јер неће пред Господом бити прав ко узме име његово узалуд. [*3 Мој 19, 12; 24, 16.]
8. *Сјећај се дана од одмора да га светкујеш. [*2 Мој 16, 25-29.]
9. Шест дана ради, и свршуј све послове своје.
10. А седми је дан одмор Господу Богу твојему; тада немој радити ниједнога посла, ни ти, ни син твој, ни кћи твоја, ни слуга твој, ни слушкиња твоја, ни живинче твоје, ни странац који је међу вратима твојим.
11. Јер је *за шест дана створио Господ небо и земљу, море и што је год у њима; а у седми дан почину; зато је благословио Господ дан од одмора и посветио га. [*1 Мој 2, 2; Мт 15, 4; Еф 6, 2.]
12. Поштуј оца својега и матер своју, да ти се продуље дани на земљи, коју ти да Господ Бог твој.
13. *Не убиј. [*5 Мој 5, 17; Мт 5, 21; Рим 13, 9.]
14. *Не чини прељубе. [*5 Мт 15, 19.]
15. *Не кради. [*3 Мој 19, 11; Еф 4, 28.]
16. *Не свједочи лажно на ближњега својега. [*2 Мој 23, 1; Еф 4, 25.]
17. *Не пожели куће ближњега својега, не пожели жене ближњега својега, ни слуге његова, ни слушкиње његове, ни вола његова, ни магарца његова, нити ишта што је ближњега твојега. [*Рим 7, 7; 13, 9.]
18. И сав народ видје гром и муњу и трубу гдје труби и гору гдје се дими; и народ видјевши то, узмаче се и стаде издалека,
19. И рекоше Мојсију: *Говори нам ти, и слушаћемо; а нека нам не говори Бог, да не помремо. [*Јев 12, 19.]
20. А Мојсије рече народу: Не бојте се, јер Бог дође да вас искуша и да вам пред очима буде страх његов да не бисте гријешили.
21. И народ стајаше издалека, а Мојсије приступи к мраку у којем бјеше Бог.
22. И Господ рече Мојсију: Овако кажи синовима Израиљевим: Видјели сте гдје вам с неба говорих.
23. Не градите уза ме богова сребрнијех, ни богова златнијех не градите себи.
24. Олтар од земље начини ми, на којем ћеш ми приносити жртве своје паљенице и жртве своје захвалне, ситну и крупну стоку своју. На којем год *мјесту заповједим да се спомиње име моје, доћи ћу к теби и благословићу те. [*5 Мој 12, 5.]
25. Ако ли ми *начиниш олтар од камена, немој начинити од тесанога камена; јер ако повучеш по њему гвожђем, оскврнићеш га. [*5 Мој 27, 5; ИНав 8, 31.]
26. Немој уз басамаке ићи к олтару мојему, да се не би открила голотиња твоја код њега."

  "2moj21": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 21. 
Грађански закони: Закон о робовима, убиству и тјелесним повредама.
---------------------------------
1. А ово су закони које ћеш им поставити:
2. *Ако купиш роба Јеврејина, шест година нека те служи, а седме нек отиде слободан без откупа. [*3 Мој 25, 39, 40; 5 Мој 15, 12; Јер 34, 14.]
3. Ако буде дошао инокосан, нека и отиде инокосан; ако ли буде имао жену, нека иде и жена с њим.
4. Ако га господар његов ожени, и жена му роди синове или кћери, жена с дјецом својом нека буде господару његову, а он нека отиде сам.
5. Ако ли роб рече тврдо: Љубим господара својега, жену своју и дјецу своју, нећу да идем да будем слободан,
6. Онда нека га доведе господар његов пред *судије и постави на вратима или код довратка, и ондје нека му господар пробуши ухо шилом, па нека му робује довијека. [*2 Мој 22, 8, 28.]
7. Ако ко прода кћер своју да буде робиња, да не одлази као робови што одлазе.
8. Ако не буде по вољи господару својему, и он је не узме за жену, нека је пусти на откупе; али да нема власти продати је у туђ народ учинивши јој невјеру.
9. Ако ли је заручи сину својему, да јој учини по праву које имају кћери.
10. Ако ли узме другу, да јој не умали хране ни одијела ни заједнице.
11. Ако јој ово троје не учини, онда нек отиде без откупа.
12. Ко *удари човјека, те умре да се погуби. [*1 Мој 9, 6.]
13. *Ако ли не буде хтио, него му га Бог даде у руке, одредићу ти мјесто куда може утећи. [*4 Мој 35, 22; 5 Мој 19, 4, 5.]
14. Ако би ко навалице устао на ближњега својега да га убије из пријеваре, одвуци га и од олтара мојега да се погуби.
15. Ко удари оца својега или матер своју, да се погуби.
16. *Ко украде човјека и прода или се нађе у његовијем рукама, да се погуби. [*5 Мој 24, 7.]
17. *Ко опасује оца својега или матер своју, да се погуби. [*ПрС 20, 20; Мт 15, 4.]
18. Кад се сваде људи, па један удари другога каменом или песницом, али онај не умре него падне у постељу,
19. Ако се придигне и изађе о штапу, да не буде крив онај који је ударио, само дангубу да му накнади и сву видарину да плати.
20. Ко удари роба својега или робињу штапом тако да му умре под руком, да је крив;
21. Али ако преживи дан или два, да није крив, јер је његов новац.
22. Кад се сваде људи, па који од њих удари трудну жену тако да изађе из ње дијете, али се не догоди смрт, да плати глобу колико муж женин рече, а да плати преко судија;
23. Ако ли се догоди смрт, тада ћеш узети живот за живот,
24. *Око за око, зуб за зуб, руку за руку, ногу за ногу, [*3 Мој 24, 20; 5 Мој 19, 21; Мт 5, 38.]
25. Ужег за ужег, рану за рану, модрицу за модрицу.
26. Ако ко удари по оку роба својега или робињу своју, те му поквари око, да га отпусти слободна за око његово.
27. И ако избије зуб робу својему или робињи својој, да га пусти слободна за зуб његов.
28. Ако во убоде човјека или жену, те умре, *да се во заспе камењем и да се не једе месо од њега, а господар од вола да није крив. [*1 Мој 9, 5.]
29. Али ако је во прије био бодач и господар његов знао за то па га није чувао, те убије човјека или жену, во да се заспе камењем, и господар његов да се погуби.
30. Ако му се одреди да се откупи, нека да откуп за живот свој, колико му се одреди.
31. Ако убоде сина или кћер, да му буде по истом закону.
32. Ако ли роба убоде во или робињу, да да господару њихову тридесет сикала сребра и во да се заспе камењем.
33. Ако ко открије јаму или ископа јаму а не покрије, па упадне во или магарац,
34. Да накнади господар од јаме и плати новцем господару њихову, а што је угинуло да је његово.
35. Ако во једнога убоде вола другоме, те погине, онда да продаду вола живога и новце да подијеле, тако и убијенога вола да подијеле.
36. Ако ли се знало да је во прије био бодач па га није чувао господар његов, да да вола за вола, а убијени нека буде њему."

  "2moj22": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 22. 
Закони о оштети својине ближњега, о јавном моралу, против тлачења сиромашних и друго.
---------------------------------
1. Ко украде вола или овцу или козу, и закоље или прода, да врати пет волова за једнога вола, а *четири овце или козе за једну овцу или козу. [*Лк 19, 8.]
2. Ако се лупеж ухвати гдје поткопава, те буде рањен тако да умре, да не буде крив за крв онај који га буде убио;
3. Али ако се буде сунце родило, да је крив за крв. А лупеж све да накнади; ако ли не би имао, онда да се он прода за своју крађу.
4. Ако се нађе што је покрао у његовој руци живо, био во или магарац или овца или коза, да врати двоструко.
5. Ко потре њиву или виноград пустивши стоку своју да пасе по туђој њиви, да накнади најбољим са своје њиве и најбољим из свога винограда.
6. Ако изађе ватра и наиђе на трње, па изгори стог или жито које још стоји или њива, да накнади онај који је запалио.
7. Ако ко да ближњему својему новце или посуђе на оставу, па се украде из куће његове, ако се нађе лупеж, да плати двојином;
8. Ако ли се не нађе лупеж, онда господар од оне куће да стане пред *судије да се закуне да није посегао руком својом на ствар ближњега својега. [*2 Мој 21, 6.]
9. За сваку ствар за коју би била распра, или за вола или за магарца или за овцу или за козу, или за хаљину, за сваку ствар изгубљену, кад ко каже да је његова, пред судије да дође распра обојице, па кога осуде судије, онај да врати ближњему својему двојином.
10. Ако ко да ближњему својему да чува магарца или вола или овцу или козу или како год живинче, па угине или охроне, или га ко отјера а да нико не види,
11. Заклетва Господња нека буде између њих, да није посегао руком својом на ствар ближњега својега, и господар од ствари нека пристане, а онај да не плати.
12. *Ако ли му буде украдено, нека плати господару његову. [*1 Мој 31, 39.]
13. Ако ли га буде растргла звјерка, да донесе од њега свједоџбу, и да не плати што је растргнуто.
14. Ако ко узме у ближњега својега живинче на послугу, па охроне или угине, а господар му не буде код њега, да плати.
15. Ако ли господар буде код њега, да не плати. Ако ли буде најмљено, да плати само најам.
16. Ко би преварио дјевојку, која није заручена, те би спавао с њом, да јој да прћију и узме је за жену.
17. А ако му је отац њезин не би хтио дати, да да новац колико иде у прћију дјевојци.
18. *Вјештици не дај да живи. [*3 Мој 20, 27; 5 Мој 18, 10; 1 Сам 28, 9.]
19. *Ко би облежио живинче, да се погуби. [*3 Мој 18, 23.]
20. *Ко жртву приноси боговима другим осим јединога Господа, да се истријеби као проклетник. [*5 Мој 17, 2-5.]
21. *Дошљаку немој чинити криво нити га цвијелити, јер сте били дошљаци у земљи Мисирској. [*2 Мој 23, 9; 3 Мој 19, 33; 5 Мој 10, 19.]
22. *Немојте цвијелити удовице и сироте. [*5 Мој 24, 17, 19; Ис 1, 17.]
23. Ако ли коју цвијелиш у чем год, и повиче к мени, чућу вику њезину,
24. И запалиће се *гњев мој, и побићу вас мачем, па ће ваше жене бити удовице и ваша дјеца сироте. [*Пс 69, 24.]
25. *Кад даш у зајам новаца народу мојему, сиромаху који је код тебе, немој му бити као каматник, не ударајте на њ камате. [*3 Мој 25, 36; 5 Мој 23, 20.]
26. *Ако узмеш у залогу хаљину ближњему својему, врати му је прије него сунце зађе; [*5 Мој 24, 10, 13.]
27. Јер му је то све одијело чим заклања тијело своје; у чем ће спавати? Па кад повиче к мени, ја ћу га чути, јер сам милостив.
28. *Немој псовати судија, и старјешини народа својега не говори ружно. [*Проп 10, 20; Дап 23, 5.]
29. Од љетине своје и од житких ствари својих немој се затезати да принесеш првине; *првенца између синова својих мени да даш. [*2 Мој 13, 2, 12.]
30. Тако чини с волом својим и с овцом и с козом; *седам дана нека буде с мајком својом, а осмога дана да га даш мени. [*3 Мој 22, 27.]
31. Бићете ми *свети људи; † меса у пољу растргнута не једите, баците га псима. [*5 Мој 14, 21; † Јез 44, 31.]"

  "2moj23": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 23. 
Закони о својини, о правди и љубави према ближњем. Истјеривање Хананаца.
---------------------------------
1. Не износи лажнијех гласова; не пристај с безбожником да *свједочиш криво. [*2 Мој 20, 16.]
2. Не иди за множином на зло, и не говори на суду поводећи се за већим бројем да се изврне правда.
3. Сиромаху у парници његовој не гледај што је сиромах.
4. Ако наиђеш на вола непријатеља својега или на магарца његова, гдје је залутао, одведи га к њему.
5. Ако видиш гдје је ненавиднику твојему пао магарац под теретом својим, немој да га оставиш, него му помози.
6. *Немој изврнути правде сиромаху својему у парници његовој. [*5 Мој 27, 19.]
7. Ријечи лажне клони се, и безазленога и правога немој убити, јер нећу оправдати безбожника.
8. Не узимај поклона, јер поклон засљепљује окате и изврће ријечи правима.
9. *Дошљаке не цвијели, јер ви знате кака је душа дошљаку, јер сте били дошљаци у земљи Мисирској. [*2 Мој 22, 21.]
10. *Шест година засијевај земљу своју и сабирај род њезин; [*3 Мој 25, 3.]
11. А седме године остави је нека почине, да једу сиромаси народа твојега, а што иза њих остане нека једу звијери пољске; тако ради и с виноградом својим и с маслиником својим.
12. *Шест дана ради послове своје, а у седми дан почини, да се одмори во твој и магарац твој, и да одахне син робиње твоје и дошљак. [*2 Мој 20, 8.]
13. Држите се свега што сам вам казао. Не помињите имена богова туђих, и да се не чује из уста ваших.
14. *Три пута преко године светкуј ми: [*3 Мој 23, 4; 5 Мој 16, 16.]
15. *Празник пријеснијех хљебова држи; седам дана једи хљебове пријесне, као што сам ти заповједио, на вријеме, мјесеца Авива, јер си тада изашао из Мисира; и нико да не изађе преда ме празан; [*2 Мој 12, 15.]
16. И празник жетве првина од труда твојега што посијеш у пољу својем; и празник бербе на свршетку сваке године, кад сабереш труд свој с њиве.
17. Три пута преко године све мушкиње твоје да излази пред Господа Бога.
18. *Крви од жртве моје не приноси уз хљебове киселе, и претилина празника мојега да не преноћи до јутра. [*2 Мој 12, 8.]
19. Првине од првога рода земље своје донеси у кућу Господа Бога својега; немој кухати јагњета у млијеку мајке његове.
20. Ево, *ја шаљем анђела својега пред тобом да те чува на путу, и да те одведе на мјесто које сам ти приправио. [*2 Мој 14, 19.]
21. Чувај га се, и слушај га, немој да га расрдиш, јер вам неће опростити гријеха, јер је моје име у њему.
22. Него ако га добро узаслушаш и уствориш све што кажем, ја ћу бити непријатељ твојим непријатељима и противник твојим противницима.
23. Јер ће анђео мој ићи пред тобом и одвешће те у земљу Аморејску и Хетејску и Ферезејску и Хананејску и Јевејску и Јевусејску, и ја ћу их истријебити.
24. *Немој се клањати боговима њиховијем нити им служити, † ни чинити што они чине, него их сасвијем обори и ликове њихове сасвијем изломи. [*2 Мој 20, 5; † 3 Мој 18, 3.]
25. И служите Господу Богу својему, и он ће благословити хљеб твој и воду твоју; и *уклонићу болест између вас. [*2 Мој 15, 26.]
26. Неће бити пометкиње ни нероткиње у земљи твојој; и број дана твојих напунићу.
27. Пустићу страх свој пред тобом, и уплашићу сваки народ на који дођеш, и обратићу к теби плећи свијех непријатеља твојих.
28. Послаћу и *стршљене пред тобом да тјерају Јевеје, Хананеје и Хетеје испред тебе. [*5 Мој 7, 20; ИНав 24, 12.]
29. Нећу их отјерати испред тебе за једну годину, да не опусти земља и да се звјерје пољско не намножи на тебе.
30. Помало ћу их одгонити испред тебе докле се не намножиш и заузмеш земљу.
31. И *поставићу међе твоје од мора Црвенога до мора Филистејскога и од пустиње до ријеке; јер ћу вама у руке дати оне који живе у оној земљи да их отјераш испред себе. [*1 Мој 15, 18.]
32. *Немој хватати вјере с њима, ни с боговима њиховијем. [*2 Мој 34, 12; 5 Мој 7, 2.]
33. Нека не сједе у земљи твојој да те не наврате да се огријешиш о мене, јер би служио боговима њиховијем, и *то би ти била замка. [*Суд 2, 3.]"

  "2moj24": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 24. 
Завјетна књига и завјетна жртва. Свечани завјет Израиља с Богом. Мојсије се поново пење на гору.
---------------------------------
1. И рече Мојсију: Изађи горе ка Господу, и ти и Арон и Надав и Авијуд и *седамдесет старјешина Израиљевих, и поклоните се издалека. [*4 Мој 11, 16.]
2. И Мојсије сам нека приступи ка Господу, а они нека не приступе; и народ нека не иде нагоре с њим.
3. И дође Мојсије, и каза народу све ријечи Господње и све законе. И одговори народ једнијем гласом и рекоше: *Чинићемо све што је рекао Господ. [*2 Мој 19, 8; 24, 7.]
4. И написа Мојсије све ријечи Господње, и уставши рано, начини олтар под гором и дванаест ступова за дванаест племена Израиљевих.
5. И посла младиће између синова Израиљевих, који принесоше жртве паљенице и принесоше теоце на жртве захвалне Господу.
6. И узевши Мојсије половину крви, метну у здјеле, а половину крви изли на олтар.
7. И узе књигу завјетну и прочита народу. А они рекоше: *Што је год рекао Господ чинићемо и слушаћемо. [*2 Мој 24, 3.]
8. А Мојсије узе крв, и покропи њом народ, и рече: Ево, *крв завјета који учини Господ с вама за све ријечи ове. [*Јев 9, 20.]
9. Потом отиде горе Мојсије и Арон, Надав и Авијуд, и седамдесет старјешина Израиљевих.
10. И видјеше Бога Израиљева, и под ногама његовијем као дјело од камена *сафира и као небо кад је ведро. [*Јез 1, 26.]
11. И не пружи руке своје на изабране између синова Израиљевих, него *видјеше Бога, па једоше и пише. [*2 Мој 33, 20.]
12. И рече Господ Мојсију: Попни се к мени на гору, и остани овдје, и даћу ти *плоче од камена, закон и заповијести, које сам написао, да их учиш. [*2 Мој 31, 18.]
13. Тада уста Мојсије с Исусом, који га служаше, и изађе Мојсије на гору Божију.
14. А старјешинама рече: Сједите ту док се вратимо к вама; а ето, Арон и Ор с вама; ко би имао што, нека иде к њима.
15. И отиде Мојсије на гору, а облак покри гору.
16. И бијаше *слава Господња на гори Синајској, и облак је покриваше шест дана; а у седми дан викну Мојсија испред облака. [*2 Мој 16, 10.]
17. И слава Господња бјеше по виђењу као *огањ који сажиже на врх горе пред синовима Израиљевим. [*Јев 12, 29.]
18. И Мојсије уђе усред облака, и попе се на гору; и *оста Мојсије на гори четрдесет дана и четрдесет ноћи. [*2 Мој 34, 28.]"

  "2moj25": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 25. 
Прописи за градњу скиније. Прилози. Ковчег и заклопац, сто за хљебове предложења, свијећњак.
---------------------------------
1. И Господ рече Мојсију говорећи:
2. Реци синовима Израиљевим да ми скупе прилог: *Од свакога који драге воље да, узмите прилог мени. [*2 Мој 35, 5, 21.]
3. А ово је прилог што ћете узимати од њих, злато и сребро и мјед,
4. И порфиру и скерлет и црвац и танко платно и костријет,
5. И коже овнујске црвене обојене, и коже јазавчје, и дрво ситим,
6. Уље за видјело, мирисе за уље помазања и за мирисави кад,
7. Камење онихово и камење за укивање на оплећак и напрсник.
8. И нека ми начине светињу да међу њима наставам;
9. *Као што ћу ти показати слику од шатора и слику од свијех ствари његовијех, тако да начините. [*2 Мој 25, 40.]
10. Нека начине ковчег од дрвета ситима, у дужину од два лакта и по, а у ширину од подруг лакта, и у висину од подруг лакта.
11. И покуј га чистим златом, изнутра и споља покуј га; и озго му начини златан вијенац унаоколо.
12. И салиј му четири биочуга од злата, и метни му их на четири угла, да му с једне стране буду два биочуга и с друге стране два биочуга.
13. И начини полуге од дрвета ситима, и окуј их у злато.
14. И провуци полуге кроз биочуге с обје стране ковчегу, да се о њима носи ковчег;
15. У биочузима на ковчегу нека стоје полуге, да се не ваде из њих.
16. Па у ковчег метни свједочанство, које ћу ти дати.
17. И начини заклопац од чистога злата, у дужину од два лакта и по, а у ширину од подруг лакта.
18. И начини два херувима златна, једноставне их начини, на два краја заклопцу.
19. И начини херувима једнога на једном крају, а другога херувима на другом крају; на заклопцу начините два херувима на оба краја.
20. И нека *херувими рашире крила увис да заклањају крилима заклопац, и нека буду лицем окренути један другом, према заклопцу нека су окренута лица херувимима. [*1 цар 8, 7; Јев 9, 5.]
21. И метнућеш заклопац озго на ковчег, а у ковчег ћеш метнути свједочанство, које ћу ти дати.
22. И ту ћу се састајати с тобом и говорићу ти озго са заклопца *између два херувима, који ће бити на ковчегу од свједочанства, све што ћу ти заповиједати за синове Израиљеве. [*4 Мој 7, 89.]
23. Начини и сто од дрвета ситима, у дужину од два лакта, а у ширину од једног лакта, а у висину од подруг лакта.
24. И покуј га чистијем златом, и начини му вијенац златан унаоколо.
25. И начини му оплату унаоколо с подланице, и начини златан вијенац око оплате.
26. И начини му четири биочуга од злата, и метни му те биочуге на четири угла који ће му бити код четири ноге.
27. Под оплатом нека буду биочузи, да у њима стоје полуге да се носи сто.
28. А полуге начини од дрвета ситима, и окуј их златом да се о њима носи сто.
29. И начини му здјеле и чаше и виједра и кутлиће, којима ће се прељевати, а начинићеш их од чистога злата.
30. И метаћеш на сто хљебове, да су *постављени свагда преда мном. [*3 Мој 24, 5, 6.]
31. И начини свијетњак од чистога злата, једноставан нека буде свијетњак; ступ и гране и чашице, јабуке, и цвјетови нека буду у њега.
32. А шест грана нека му излази са стране, три гране с једне стране свијетњака, а три гране с друге стране свијетњака.
33. Три чашице као бадем нека буду на једној грани и јабука и цвијет, и три чашице као бадем и јабука и цвијет на другој грани; тако нека буде на шест грана што излазе из свијетњака.
34. И на самом свијетњаку нека буду четири чашице као бадем и јабуке и цвјетови.
35. Једна јабука под двије гране што излазе из њега, и једна јабука под друге двије гране што излазе из њега, и једна јабука под друге двије гране што излазе из њега; тако ће бити под шест грана што ће излазити из свијетњака;
36. Јабуке и гране њихове из њега нека излазе; све једноставно од чистога злата.
37. И начинићеш му седам жижака, и палићеш их да свијетле са сваке стране;
38. И усекачи и спремице за гар нека буду од чистога злата.
39. Од таланта чистога злата нека буде начињен са свијем тијем справама.
40. И *гледај, те начини све ово по слици која ти је показана на гори. [*2 Мој 26, 30; Дап 7, 44; Јев 8, 5.]"

  "2moj26": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 26. 
Шатор са објема завјесама.
---------------------------------
1. A шатор ћеш начинити од десет завјеса од танкога платна узведенога и од порфире и од скерлета и од црвца; и по њима да буду везени херувими.
2. Једна завјеса нека буде двадесет и осам лаката дуга и четири лакта широка; све завјесе да буду једне мјере.
3. Пет завјеса нека се састављају једна с другом, и пет других завјеса нека се састављају једна с другом.
4. И начини петље од порфире по крају једне завјесе, гдје ће се крајеви састављати, и тако начини по крају друге завјесе, гдје ће се крајеви састављати.
5. Педесет петаља начини на једној завјеси, а педесет петаља начини на крају друге завјесе гдје ће се састављати с другом, а петље да буду једна према другој.
6. И начини педесет кука од злата, да запнеш завјесе једну за другу кукама, и тако ће бити шатор један.
7. И начини завјесе од костријети за наслон над шатором; једанаест таких завјеса начини.
8. Завјеса једна нека буде тридесет лаката дуга, а широка четири лакта; тијех једанаест завјеса да су једне мјере.
9. И састави пет завјеса заједно, а шест осталијех заједно, на двоје ћеш превити шесту завјесу с предње стране наслону.
10. И начини педесет петаља на стражњем крају прве завјесе где ће се састављати, а педесет петаља на крају друге завјесе гдје ће се састављати.
11. И начини кука мједенијех педесет, и запни куке на петље, и састави наслон, да буде једно.
12. А што је више у завјеса на наслону, половина завјеса што претјече, нека виси на стражњој страни шатору.
13. И лакат с једне стране, а лакат с друге стране што има више у дужину у завјеса на наслону, нека виси шатору са стране и тамо и амо, да га заклања.
14. И начини покривач наслону од кожа овнујских црвених обојених, и сврх њега покривач од кожа јазавчјих.
15. И начини за шатор даске од дрвета ситима, које ће стајати право.
16. Десет лаката нека буде свака даска дуга, а подруг лакта широка.
17. Два чепа нека буду на дасци, један према другоме наједнако; тако начини на свакој дасци за шатор.
18. Тако начини даске за шатор, двадесет дасака на јужној страни.
19. А под двадесет дасака начини четрдесет стопица од сребра: двије стопице под једну даску за два чепа њезина, и двије стопице под другу даску за два чепа њезина.
20. А на другој страни шатора према сјеверу двадесет дасака.
21. Са четрдесет стопица сребрнијех, двије стопице под једну даску и двије стопице под другу даску.
22. А на западној страни шатора начини шест дасака,
23. И двије даске на два угла од шатора.
24. И оне нека се састављају оздо и нека се састављају озго биочугом; тако нека буде у обје које ће бити на оба угла.
25. Тако ће бити осам дасака са стопицама сребрнијем, са шеснаест стопица, двије стопице под једну даску, а двије стопице под другу даску.
26. И начини пријеворнице од дрвета ситима, пет за даске на једној страни шатора,
27. И пет пријеворница за даске на другој страни шатора, и пет пријеворница за даске на западној страни шатора до оба угла.
28. А средња пријеворница да иде преко сриједе дасака од једнога краја до другога.
29. А даске окуј златом, и биочуге им начини од злата, да се кроз њих провуку пријеворнице, а и пријеворнице окуј златом.
30. Тако ћеш подигнути шатор *по слици која ти је показана на гори. [*2 Мој 25, 9.]
31. И *начини завјесу од порфире и од скерлета и од црвца и од танкога платна узведенога, и по њој нека буду везени херувими. [*Мт 27, 51.]
32. И објеси је о четири ступа од дрвета ситима, окована златом, са кукама златним, на четири стопице сребрне.
33. И објеси завјесу о куке, и унеси иза завјесе ковчег од свједочанства, да вам завјеса раставља *светињу од светиње над светињама. [*Јев 9, 2, 3.]
34. И *метни заклопац на ковчег од свједочанства у светињи над светињама. [*2 Мој 25, 21.]
35. И намјести сто пред завјесу и свијетњак према столу на јужној страни шатора, да сто стоји на сјеверној страни. [*2 Мој 40, 22.]
36. И на врата наслону начинићеш завјесу од порфире и од скерлета и од црвца и од танкога платна узведенога, везен;
37. И за ту завјесу начинићеш пет ступова од дрвета ситима, које ћеш оковати златом, са кукама златнијем, и салићеш за њих пет стопица од мједи."

  "2moj27": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 27. 
О жртвенику, тријему и светом уљу.
---------------------------------
1. И начини олтар од дрвета ситима, пет лаката у дужину и пет лаката у ширину, четвороугласт да буде олтар, три лакта висок.
2. И на четири угла начини му рогове, из њега да излазе рогови, и оковаћеш га у мјед.
3. И начинићеш му лонце за пепео и лопатице и котлиће и виљушке и машице; све му посуђе начини од мједи.
4. И начини му решетку од мједи као мрежу, и начини у решетке четири биочуга од мједи на четири угла њезина.
5. И метни је испод олтара унаоколо, да буде решетка до средине олтара.
6. Начини и полуге олтару, полуге од дрвета ситима, и окуј их у мјед.
7. И полуге да се провуку кроз биочуге, да буду полуге с двије стране олтару, кад се носи.
8. Начинићеш га од дасака да буде изнутра шупаљ; *као што ти је показано на гори, тако нека начине. [*2 Мој 26, 30.]
9. И *начинићеш тријем шатору на јужној страни; завјесе тријему да буду од танкога платна узведенога, сто лаката у дужину на једној страни. [*2 Мој 38, 9.]
10. И двадесет ступова и под њих двадесет стопица од мједи, а куке на ступовима и пасови њихови од сребра.
11. Тако и са западне стране да буду завјесе сто лаката дуге, и двадесет ступова и двадесет стопица од мједи, на ступовима куке и њихови пасови од сребра.
12. А ширина ће тријему имати са западне стране завјесе од педесет лаката, десет ступова за њих и десет стопица под њих.
13. А на предњој страни према истоку биће тријем широк педесет лаката.
14. Од петнаест лаката нека буду завјесе на једној страни, и за њих три ступа и три стопице под њих;
15. На другој страни завјесе од петнаест лаката, и три ступа за њих и три стопице под њих.
16. А над вратима од тријема завјеса од двадесет лаката од порфире и од скерлета и од црвца и од танкога платна узведенога, везена, и четири ступа за њу, и под њих четири стопице.
17. Сви ступови у тријему унаоколо да буду опасани сребром, и куке да су им сребрне, а стопице од мједи.
18. У дужину ће тријем имати сто лаката, у ширину педесет свуда, а у висину пет лаката, да буде од танкога платна узведенога, а стопице од мједи.
19. Све посуђе у шатору за сваку службу, и све коље у њему и све коље у тријему да буде од мједи.
20. И *ти заповједи синовима Израиљевим да ти донесу уља маслинова чистога цијеђенога за видјело, да би жишци горјели свагда. [*3 Мој 24, 2.]
21. У шатору од састанка пред завјесом, која ће заслањати свједочанство, нека их Арон и синови његови спремају да горе од вечера до јутра пред Господом. То нека је уредба вјечна кољенима њиховијем међу синовима Израиљевим."

  "2moj28": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 28. 
Избор свештеника и њихове одежде. Аронове одежде.
---------------------------------
1. А ти узми к себи Арона, брата својега, са синовима његовијем између синова Израиљевих да ми буду свештеници, Арон и Надав и Авијуд и Елеазар и Итамар, синови Аронови.
2. И начини свете хаљине Арону, брату својему, за част и дику.
3. И кажи свијем људима вјештијем, *које сам напунио духа мудрости, нека начине хаљине Арону, да се посвети да ми буде свештеник. [*2 Мој 31, 3.]
4. А ово су хаљине што ће начинити: напрсник и оплећак и плашт, кошуља везена, капа и појас. Те хаљине свете нека направе Арону брату твојему и синовима његовијем, да ми буду свештеници,
5. И нека узму злата и порфире и скерлета и црвца и танкога платна;
6. И нека начине оплећак од злата и од порфире и од скерлета и од црвца и од танкога платна узведенога, везен.
7. Двије пораменице нека буду на њему, које ће се састављати на два краја, да се држи заједно.
8. А појас на њему нека буде направе исте као и он, од злата, од порфире, од скерлета, од црвца и од танкога платна узведенога.
9. И узми два камена ониха, и на њима изрежи имена синова Израиљевих,
10. Шест имена њиховијех на једном камену, а шест имена осталијех на другом камену по реду како се који родио.
11. Вјештином каменарском, којом се режу печати, изрезаћеш на та два камена имена синова Израиљевијех, и опточи их златом унаоколо.
12. И метни та два камена на пораменице оплећку, да буду камени за спомен синовима Израиљевијем, и Арон да носи имена њихова пред Господом на оба рамена своја за спомен.
13. И начини копче од злата.
14. И два ланца од чистога злата начини једнака плетена, и објеси ланце плетене о копче.
15. И напрсник судски начини направе везене онаке као оплећак, од злата, од порфире, од скерлета, од црвца и од танкога платна узведенога начини га.
16. Нека буде четвороугласт и двострук, у дужину с педи и у ширину с педи.
17. И удари по њему драго камење, у четири реда нека буде камење. У првом реду: сардоних, топаз и смарагд;
18. А у другом реду: кароункул, сафир и дијамант;
19. А у трећем реду: лигур и ахат и аметист;
20. А у четвртом реду: хрисолит, оних и јаспид; нека буду уковани у злато у свом реду.
21. И тијех камена с именима синова Израиљевијех биће дванаест по именима њиховијем, да буду резани као печат, сваки са својим именом, за дванаест племена.
22. И на напрсник метни ланце једнаке, плетене, од чистога злата.
23. И двије гривне златне начини на напрсник, и метни двије гривне на два краја напрснику.
24. Па провуци два ланца златна кроз двије гривне на крајевима напрснику.
25. А друга два краја од два ланца запни за двије копче, и метни на пораменице од оплећка спријед.
26. И начини друге двије гривне златне, и метни их на друга два краја напрснику изнутра на страни која је од оплећка.
27. И начини још двије златне гривне, и метни их на пораменице од оплећка оздо према саставцима његовијем, више појаса на оплећку.
28. Тако нека вежу напрсник гривне његове за гривне на оплећку врвцом од порфире, да стоји над појасом од оплећка, да се не одваја напрсник од оплећка.
29. И нека носи Арон имена синова Израиљевих на напрснику судском на срцу свом кад улази у светињу за спомен пред Господом вазда.
30. И *метни на напрсник судски Урим и Тумим, да буде на срцу Арону кад улази пред Господа, и Арон ће носити суд синова Израиљевих на срцу свом пред Господом вазда. [*3 Мој 8, 8; 4 Мој 27, 21; 5 Мој 33, 8.]
31. И начини плашт под оплећак сав од порфире.
32. И озго нека буде прорез у сриједи, и нека буде опточен прорез свуда унаоколо траком тканијем, као прорез у оклопа, да се не раздре.
33. А по скуту му начини шипке од порфире и од скерлета и од црвца свуда унаоколо, и међу њима златна звонца свуда унаоколо:
34. Звонце златно па шипак, звонце златно па шипак по скуту од плашта свуда унаоколо.
35. И то ће бити на Арону кад служи, да се чује глас кад улази у светињу пред Господа и кад излази, да не погине.
36. И начини плочу од чистога злата, и на њој изрежи као на печату: Светиња Господу.
37. И вежи је врвцом од порфире за капу, спријед на капи да стоји.
38. И биће на челу Аронову, да носи Арон гријехе светијех приноса које принесу синови Израиљеви у свијем даровима својих светијех приноса; биће на челу његову вазда, да би били мили Господу.
39. И начини кошуљу од танкога платна изметанога, и начини капу од танкога платна, а појас начини везен.
40. И синовима Ароновијем начини кошуље, и начини им појасе, и капице им начини за част и дику.
41. Па то обуци Арону, брату својему, и синовима његовијем, и помажи их и *напуни им руке и посвети их да ми буду свештеници. [*2 Мој 29, 9; 3 Мој 8, 12.]
42. И начини им гаће ланене, да се покрије голо тијело; од бедара до дно стегна да буду.
43. И то нека је на Арону и на синовима његовијем кад улазе у шатор од састанка или кад приступају к олтару да служе у светињи, да не би носећи гријехе погинули. Ово ће бити уредба вјечна њему и сјемену његову након њега."

  "2moj29": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 29. 
Посвећење Арона и свештеника и освећење жртвеника. Свакодневна жртва.
---------------------------------
1. Учинићеш им ово кад их станеш освештавати да ми врше службу свештеничку: Узми теле и два овна здрава,
2. И хљебове пријесне и колаче пријесне замијешене с уљем, и погаче пријесне намазане уљем, од брашна пшеничнога умјеси их.
3. И метни их у једну котарицу, и принеси их у котарици с телетом и с два овна.
4. И доведи Арона и синове његове пред врата шатора од састанка, и умиј их водом.
5. И узевши хаљине, обуци Арону кошуљу и плашт испод оплећка и оплећак и напрсник, и опаши га појасом од оплећка.
6. И метни му капу на главу и свету плочу на капу.
7. И узми *уље за помазање и излиј му на главу, и помазаћеш га. [*2 Мој 30, 25.]
8. И синове његове доведи и обуци им кошуље;
9. И опаши их појасима, Арона и синове његове, и метни им капе на главе, да имају свештенство уредбом вјечном. Тако ћеш *посветити руке Арону и синовима његовијем. [*2 Мој 28, 41.]
10. И доведи теле пред шатор од састанка, а Арон и синови његови нека метну руке телету на главу.
11. И закољи теле пред Господом на вратима шатора од састанка.
12. И узевши крви од телета, помажи рогове олтару прстом својим, а осталу крв сву пролиј на подножје олтару.
13. И узми све сало по цријевима, и мрежицу на јетри, и оба бубрега и сало око њих, и запали на олтару.
14. А *месо од телета и кожу и балегу спали огњем изван окола; то је жртва за гријех. [*Мој 4, 11, 12.]
15. Потом узми овна једнога, и на главу овну нека метну руке своје Арон и синови његови.
16. И закољи овна и узми крви од њега и покропи олтар унаоколо.
17. А овна изуди, и опери дроб и ноге, и метни их на удове његове и на главу.
18. И свега овна запали на олтару; то је жртва паљеница Господу, мирис угодни, жртва огњена Господу.
19. Па узми и другога овна, и нека му метне Арон и синови његови руке своје на главу.
20. И закољи тога овна, и узми крви од њега и помажи њом крај од деснога уха Арону и крај од деснога уха синовима његовијем, и палац у десне руке њихове и палац у десне ноге њихове, а осталом крвљу покропи олтар унаоколо.
21. И узми крви која буде на олтару и уља за помазање, и покропи Арона и хаљине његове, и синове његове и хаљине њихове, и биће свет он и хаљине његове и синови његови и хаљине њихове.
22. Потом узми сало од овна и реп и сало што је по цријевима и мрежицу на јетри и оба бубрега и сало око њих, и десно плеће; јер је ован посветни;
23. И један хљеб и један колач с уљем и једну погачу из котарице у којој буду пријесни хљебови пред Господом.
24. И то све метни у руке Арону и у руке синовима његовијем, и обрћи тамо и амо, да буде жртва обртана пред Господом.
25. Потом узми им то из руку, и запали на олтару сврху жртве паљенице, да буде мирис угодан пред Господом; то је жртва огњена Господу.
26. И узми груди од овна посветнога, који буде за Арона, и обртаћеш их тамо и амо, да буде жртва обртана пред Господом; и то ће бити твој дио.
27. Тако ћеш осветити *груди од жртве обртане и плеће од жртве подизане, што је обртано и што је подизано од овна посветнога за Арона и за синове његове. [*4 Мој 18, 18.]
28. И то ће бити Арону и синовима његовијем уредбом вјечном од синова Израиљевих, јер је жртва подизана. Кад је жртва подизана синова Израиљевих од њиховијех жртава захвалнијех, жртва подизана биће Господу.
29. А свете хаљине Аронове нека буду синовима његовијем након њега да се помазују у њима и да им се у њима посвећују руке.
30. Седам дана нека их облачи који на његово мјесто буде свештеник између синова његовијех, који ће улазити у шатор од састанка да служи у светињи.
31. А овна посветнога узми и скухај месо од њега на мјесту светом.
32. И Арон и синови његови нека на вратима шатора од састанка једу месо од тога овна и хљеб што је у котарици.
33. Нека га једу они за које је било очишћење да би им се посветиле руке да би били посвећени; а други да не једе, јер је ствар света.
34. Ако ли би остало што меса посветнога или хљеба до јутра, онда што остане сажези огњем, а да се не једе, јер је ствар света.
35. И тако учини Арону и синовима његовијем по свему што ти заповједих; седам дана светићеш им руке.
36. И сваки ћеш дан приносити на жртву теле за гријех ради очишћења; и очистићеш олтар чинећи очишћење на њему, и помазаћеш га да се освети.
37. Седам дана чинићеш очишћење на олтару и осветићеш га, те ће олтар бити светиња над светињама; што се год дотакне олтара, биће свето.
38. И ово ћеш приносити на олтару: два јагњета од године сваки дан без прекида.
39. Једно јагње приноси јутром, а друго приноси вечером,
40. И јоште десетину ефе пшеничнога брашна смијешана с уљем цијеђеним, којега да буде четврт ина, и наљев вина, четврт ина на једно јагње.
41. А друго јагње принеси *увече; као са жртвом јутрењом и с наљевом њезинијем, тако и с овом чини да буде мирис угодан, жртва огњена Господу. [*Пс 141, 2.]
42. То нека буде жртва паљеница свагда од кољена до кољена вашега на вратима шатора од састанка пред Господом, гдје ћу се састајати с вама да говорим с тобом.
43. И ондје ћу се састајати са синовима Израиљевијем, да се освећује славом мојом.
44. И осветићу шатор од састанка и олтар; и Арона и синове његове осветићу да су ми свештеници.
45. И наставаћу међу синовима Израиљевијем, и бићу им Бог.
46. И познаће да сам ја Господ Бог њихов, који сам их извео из земље Мисирске да наставам међу њима, ја Господ Бог њихов."

  "2moj30": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 30. 
Кадиони олтар, свети порез по глави, умиваоница од мједи, уље помазања и кад.
---------------------------------
1. Јоште начини олтар кадиони, од дрвета ситима начини га.
2. Дужина нека му буде лакат, и ширина лакат, четвороугласт да буде, и два лакта висок; из њега нека му излазе рогови.
3. И покуј га чистијем златом, озго са страна унаоколо, и рогове његове; и начини му вијенац златан унаоколо.
4. И начини му по два биочуга златна испод вијенца на два угла његова с обје стране, и кроз њих ћеш провући полуге да се може носити.
5. А полуге начини од дрвета ситима, и окуј их у злато.
6. И метни га пред завјесу која виси пред ковчегом од свједочанства према *заклопцу који је над свједочанством, гдје ћу се с тобом састајати. [*2 Мој 25, 22.]
7. И нека кади на њему Арон кадом мирисним; свако јутро нека кади кад спреми жишке.
8. И кад запали Арон жишке увече, нека кади; нека буде кад свагдашњи пред Господом од кољена до кољена вашега.
9. Не приносите на њему када *туђега, нити жртве паљенице нити приноса; ни наљева не љевајте на њему. [*3 Мој 10, 1.]
10. Само *очишћење нека чини над роговима његовијем Арон једном у години; крвљу од жртве за гријех у дан очишћења једном у години чиниће очишћења на њему од кољена до кољена вашега; јер је то светиња над светињама Господу. [*3 Мој 16, 18.]
11. Јоште рече Господ Мојсију говорећи:
12. Кад станеш бројити синове Израиљеве, између онијех који иду у број, сваки нека даде откуп за живот свој Господу, кад их станеш бројити, да не би дошло на њих какво зло кад их станеш бројити.
13. А нека да сваки који иде у број по сикла, по сиклу светом (а тај је сикал двадесет новчића); пола сикла биће прилог Господу.
14. Ко год иде у број, од двадесет година и више, нека да прилог Господу.
15. Богати да не да више, а сиромах да не да мање од по сикла, кад дају прилог Господу на очишћење душа ваших.
16. И узевши новце за очишћење од синова Израиљевијех, остави их за потребу у шатору од састанка, и биће синовима Израиљевијем спомен пред Господом за очишћење душа ваших.
17. Још рече Господ Мојсију говорећи:
18. *Начини и умиваоницу од мједи и подножје јој од мједи за умивање; и метни је између шатора од састанка и олтара, и налиј у њу воде, [*2 Мој 38, 8.]
19. Да из ње пере Арон и синови његови руке своје и ноге своје.
20. Кад иду у шатор од састанка, нека се умивају водом, да не изгину, или кад приступају к олтару да служе и да пале жртву огњену Господу.
21. Тада нека перу руке своје и ноге своје да не изгину. То нека им буде уредба вјечна Арону и сјемену његову од кољена до кољена.
22. Још рече Господ Мојсију говорећи:
23. Узми мириса најбољих: смирне најчистије пет стотина сикала и цимета мирисавога пола толико, двјеста педесет, и иђирота такође двјеста педесет,
24. И касије пет стотина мјером светом, и уља маслинова један ин.
25. И од тога начини уље за свето помазање, уље најбоље вјештином апотекарском; то да буде *уље светога помазања. [*2 Мој 37, 29.]
26. И њим помажи шатор од састанка и ковчег од свједочанства,
27. И сто и све справе његове, и свијетњак и справе његове, и олтар кадиони,
28. И олтар на којем се приноси жртва паљеница, и све справе његове, и умиваоницу и подножје њезино.
29. Тако ћеш их осветити, те ће бити светиња над светињом, и што их се год дотакне, биће свето.
30. *Помажи и Арона и синове његове, и осветићеш их да ми буду свештеници. [*2 Мој 29, 7.]
31. А синовима Израиљевијем кажи и реци: Ово нека ми буде уље светога помазања од кољена до кољена вашега.
32. Тијело човјечје нека се не маже њим, нити правите таквога уља какво је оно; свето је, нека вам буде свето.
33. Ако ли би ко начинио такво уље или намазао њим другога, истријебиће се из народа својега.
34. И рече Господ Мојсију: *Узми мириса, стакте, ониха и халвана мирисавога, и тамјана чистога, колико једнога толико другога. [*2 Мој 37, 29.]
35. И од тога начини кад, састављен вјештином апотекарском, чист и свет.
36. И истуцавши га наситно, метаћеш га пред свједочанством у шатору од састанка, гдје ћу се састајати с тобом; то нека вам буде светиња над светињама.
37. А таквога када какав начиниш немојте себи правити; то нека ти је светиња за Господа.
38. Ако ли би ко начинио такав да га мирише, истријебиће се из народа својега."

  "2moj31": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 31. 
Градитељи скиније Веселеило и Елијав. Празновање суботе. Плоче Закона.
---------------------------------
1. И рече Господ Мојсију говорећи:
2. Гле, позвах по имену Веселеила, сина Урије сина Орова, од племена Јудина.
3. И *напуних га духа светога, мудрости и разума и знања и сваке вјештине, [*1 цар 7, 14.]
4. Да вјешто измишља како се што може начинити од злата и од сребра и од мједи,
5. Да умије резати камење и укивати, да умије тесати дрво, и сваки посао радити.
6. И ево, удружих с њим Елијава, сина Ахисамахова од племена Данова, и свакому вјештом човјеку у срце дадох вјештину да израде све што сам ти заповједио.
7. Шатор од састанка, и ковчег за свједочанство и заклопац на њ, и све справе у шатору,
8. И сто и справе његове, и свијетњак чисти са свијем справама његовијем, и олтар кадиони,
9. И олтар за жртву паљеницу са свијем справама његовијем, и умиваоницу и подножје њезино,
10. И хаљине службене и свете хаљине Арону свештенику и хаљине синовима његовијем, да врше службу свештеничку,
11. И уље помазања, и кад мирисни за светињу. Све нека начине онако како сам ти заповједио.
12. И рече Господ Мојсију говорећи:
13. А ти кажи синовима Израиљевијем и реци: Али суботе моје чувајте, јер је знак између мене и вас од кољена до кољена, да знате да сам ја Господ који вас посвећујем.
14. Чувајте дакле суботу, јер вам је света; ко би је оскврнио, да се погуби; јер *ко би год радио какав посао у њу, истријебиће се она душа из народа својега. [*4 Мој 15, 35.]
15. Шест дана нека се ради; а седми је дан субота, одмор, свет Господу; *ко би год радио посао у дан суботни, да се погуби. [*Јер 17, 21-23.]
16. Зато ће чувати синови Израиљеви суботу празнујући суботу од кољена до кољена завјетом вјечним.
17. То је знак између мене и синова Израиљевих довијека; *јер је за шест дана створио Господ небо и земљу, а у седми дан почину и одмори се. [*1 Мој 2, 2.]
18. И изговоривши ово Мојсију на гори Синајској, даде му *двије плоче свједочанства, плоче камене писане прстом Божијим. [*2 Мој 32, 15, 16; 34, 28; 5 Мој 4, 13; 5, 22; 9, 10.]"

  "2moj32": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 32. 
Златно теле. Мојсије ревнује за Бога и моли се за народ.
---------------------------------
1. A народ видјевши гдје Мојсије за дуго не силази с горе, скупи се народ пред Арона, и рекоше му: Хајде, начини нам богове који ће ићи пред нама, јер томе Мојсију који нас изведе из земље Мисирске не знамо шта би.
2. А Арон им рече: Поскидајте златне обоце што су у ушима жена ваших, синова ваших и кћери ваших, и донесите ми.
3. И поскида сав народ златне обоце што им бијаху у ушима, и донесоше Арону.
4. А он *узев из руку њиховијех, сали у калуп, и начини теле саливено. И рекоше: Ово су богови твоји, Израиљу, који те изведоше из земље Мисирске. [*1 цар 12, 28; Пс 106, 19; Дап 7, 41.]
5. А кад то видје Арон, начини олтар пред њим; и повика Арон, и рече: Сјутра је празник Господњи.
6. И сјутрадан уставши рано, принесоше жртве паљенице и жртве захвалне; и *посједа народ, те једоше и пише, а послије усташе да се играју. [*1 Кор 10, 7.]
7. А Господ рече Мојсију: Иди, сиђи, јер се поквари твој народ, који си извео из земље Мисирске.
8. Брзо зађоше с пута, који сам им *заповједио; начинише себи теле ливено, и поклонише му се, и принесоше му жртву, и рекоше: Ово су богови твоји, Израиљу, који те изведоше из земље Мисирске. [*2 Мој 20, 4, 23.]
9. Још рече Господ Мојсију: Погледах народ овај, и ето је народ тврда врата.
10. И сада пусти ме да се распали гњев мој на њих и да их истријебим; али *од тебе ћу учинити народ велик. [*4 Мој 14, 12.]
11. А Мојсије се замоли Господу Богу својему и рече: Зашто се, Господе, распаљује гњев твој на народ твој, који си извео из земље Мисирске силом великом и руком крјепком?
12. Зашто да говоре Мисирци и да реку: На зло их изведе, да их побије по планинама и да их истријеби са земље? Поврати се од гњева својега, и пожали народ свој ода зла.
13. Опомени се Аврама, Исака и Израиља, слуга својих, *којима си се собом заклео и обрекао им: † Умножићу сјеме ваше као звјезде на небу, и земљу ову, за коју говорих, сву ћу дати сјемену вашему да је њихова довијека. [*1 Мој 22, 16; † 1 Мој 28, 13.]
14. И ражали се Господу учинити зло народу својему, које рече.
15. Тада се врати Мојсије, и сиђе с горе са двије плоче свједочанства у рукама својим; и плоче бјеху писане с обје стране, отуд и одовуд писане.
16. И бјеху *плоче дјело Божије, и писмо бјеше писмо Божије, урезано на плочама. [*2 Мој 31, 18.]
17. А Исус чувши вику у народу, кад викаху, рече Мојсију: Вика убојна у околу.
18. А он рече: Није то вика како вичу који су јачи, нити је вика како вичу који су слабији, него чујем вику онијех који пјевају.
19. И кад дође близу окола, угледа теле и игре, те се разгњеви Мојсије, и баци из руку својих плоче, и разби их под гором.
20. Па узе теле које бијаху начинили и спали га огњем, и сатре га у прах, и просу га по води, и запоји синове Израиљеве.
21. И рече Мојсије Арону: Шта ти је учинио овај народ, те га ували у толики гријех?
22. А Арон му рече: Немој се гњевити, господару; ти знаш овај народ да је брз на зло.
23. Јер рекоше ми: Начини нам богове који ће ићи пред нама, јер томе Мојсију који нас изведе из земље Мисирске не знамо шта би.
24. А ја им рекох: Ко има злата, нека га скида са себе. И дадоше ми, и ја га бацих у ватру, и изађе то теле.
25. А Мојсије видећи народ го, јер га оголи Арон на срамоту пред противницима његовијем,
26. Стаде Мојсије на врата од окола и рече: К мени ко је Господњи. И скупише се пред њега сви синови Левијеви.
27. И рече им: Овако каже Господ Бог Израиљев: Припашите сваки свој мач уз бедро своје, па прођите тамо и амо по околу од врата до врата, и побијте сваки брата својега и пријатеља својега и ближњега својега.
28. И учинише синови Левијеви по заповијести Мојсијевој, и погибе народа у онај дан до три тисуће људи.
29. Јер Мојсије рече: Посветите данас руке своје Господу, свак на сину свом и на брату свом, да би вам дао данас благослов.
30. А сјутрадан рече Мојсије народу: Ви љуто сагријешисте; зато сада идем горе ка Господу, еда бих га умолио да вам опрости гријех.
31. И врати се Мојсије ка Господу, и рече: Молим ти се; народ овај љуто сагријеши начинивши себи богове од злата.
32. Али опрости им гријех: Ако ли нећеш, *избриши ме † из књиге своје, коју си написао. [*Пс 69, 28; Рим 9, 3; † Дан 12, 1.]
33. А Господ рече Мојсију: Ко ми је згријешио, онога ћу избрисати из књиге своје.
34. А сада иди, води тај народ куда сам ти казао. Ево, *мој ће анђео ићи пред тобом, а кад их походим, походићу на њима гријех њихов. [*2 Мој 33, 2, 14.]
35. И Господ би народ зато што начинише теле, које сали Арон."

  "2moj33": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 33. 
Заповијест за полазак. Мојсије се моли за скрушени народ и жуди видјети славу Господњу.
---------------------------------
1. И рече Господ Мојсију: Иди, дигни се одатле, ти и *народ који си извео из земље Мисирске, пут земље за коју се заклех Авраму, Исаку и Јакову говорећи: † Сјемену твојему даћу је. [*2 Мој 32, 7; † Мој 12, 7.]
2. И *послаћу пред тобом анђела, и изагнаће Хананеје, Амореје и Хетеје и Ферезеје и Јевеје и Јевусеје. [*2 Мој 32, 34.]
3. И одвешће вас у земљу гдје тече млијеко и мед; јер нећу сам ићи с тобом зато што си народ *тврдоврат, па бих те могао сатрти путем. [*2 Мој 32, 9.]
4. А народ чувши ову злу ријеч, ожалости се, и нико не метну на се својега накита.
5. Јер Господ рече Мојсију: Кажи синовима Израиљевијем: Ви сте народ тврдоврат; доћи ћу часом усред тебе, и истријебићу те; а сада скини накит свој са себе, и знаћу шта ћу чинити с тобом.
6. И поскидаше са себе синови Израиљеви наките своје код горе Хорива.
7. А Мојсије узе шатор и разапе га себи иза окола далеко, и *назва га шатор од састанка, и ко год тражаше Господа, долажаше к шатору од састанка иза окола. [*2 Мој 29, 42.]
8. И кад Мојсије иђаше у шатор, сав народ устајаше, и свак стајаше на вратима својега шатора, и гледаху за Мојсијем док не уђе у шатор.
9. А кад Мојсије улажаше у шатор, спушташе се ступ од облака и устављаше се на вратима од шатора, и Господ говораше с Мојсијем.
10. И сав народ, видећи ступ од облака гдје стоји на вратима од шатора, устајаше сав народ, и свак се клањаше на вратима од својега шатора.
11. И *Господ говораше с Мојсијем лицем к лицу као што говори човјек с пријатељем својим. Потом се враћаше Мојсије у око, а слуга његов Исус син Навин, момак, не излажаше из шатора. [*4 Мој 12, 8; 5 Мој 34, 10.]
12. И рече Мојсије Господу: Гледај, ти ми кажеш: Води тај народ. А нијеси ми казао кога ћеш послати са мном, а рекао си: Знам те по имену и нашао си милост преда мном.
13. Ако сам, дакле, нашао милост пред тобом, покажи ми пут свој, да те познам и нађем милост пред тобом; и види да је овај народ твој народ.
14. И рече Господ: Моје ће лице ићи напријед, и даћу ти одмор.
15. А Мојсије му рече: Ако неће ићи напријед лице твоје, немој нас кретати одавде.
16. Јер по чему ће се познати да смо нашли милост пред тобом, ја и народ твој? Зар не по томе што ти идеш с нама? *Тако ћемо се разликовати ја и народ твој од свакога народа на земљи. [*5 Мој 4, 7.]
17. А Господ рече Мојсију: Учинићу и то што си казао, јер си нашао милост преда мном и знам те по имену.
18. Опет рече Мојсије: Молим те, покажи ми славу своју.
19. А Господ му рече: Учинићу да прође све добро моје испред тебе, и повикаћу по имену: Господ пред тобом. *Смиловаћу се коме се смилујем, и пожалићу кога пожалим. [*Рим 9, 15.]
20. И рече: Али нећеш моћи видјети лица мојега, јер *не може човјек мене видјети и остати жив. [*1 Мој 32, 30; Ис 6, 5.]
21. И рече Господ: Ево мјесто код мене, па стани на стијену.
22. И кад стане пролазити слава моја, метнућу те у расјелину камену, и заклонићу те руком својом док не прођем.
23. Потом ћу дигнути руку своју, и видјећеш ме с леђа, а лице се моје не може видјети."

  "2moj34": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 34. 
Нове плоче Закона. Јављање Бога. Обновљење завјета. Мојсије свијетла лица док силази са горе.
---------------------------------
1. И рече Господ Мојсију: *Истеши себи двије плоче од камена као што су биле прве, да напишем на тијем плочама ријечи које су биле на првијем плочама, које си разбио. [*2 Мој 32, 19.]
2. И буди готов за сјутра да рано изађеш на гору Синајску, и станеш преда ме на врх горе.
3. Али нека нико *не иде с тобом, и нико нека се не покаже на свој гори, ни овце ни говеда да не пасу близу горе. [*2 Мој 19, 12, 13.]
4. И истеса Мојсије двије плоче од камена као што су биле прве, и уставши рано изађе на гору Синајску, као што му заповједи Господ, и узе у руку своју двије плоче камене.
5. А Господ сиђе у облаку, и стаде ондје с њим, и *повика по имену: Господ. [*2 Мој ЗЗ, 19.]
6. Јер пролазећи Господ испред њега викаше: Господ, Господ, *Бог милостив, жалостив, спор на гњев и обилан милосрђем и истином. [*4 Мој 14, 18; Пс 103, 8.]
7. *Који чува милост тисућама, прашта безакоња и неправде и гријехе, који не правда кривога, и походи гријехе отачке на синовима и на унуцима до трећега и четвртога кољена. [*2 Мој 20, 6.]
8. А Мојсије брже сави главу до земље и поклони се,
9. И рече: Ако сам нашао милост пред тобом, Господе, нека иде Господ посред нас, јер је народ тврдоврат; и опрости нам безакоње наше и гријех наш, и узми нас за нашљедство.
10. А он рече: Ево постављам завјет; пред цијелим народом твојим учинићу чудеса, која нијесу учињена нигдје на земљи ни у ком народу, и видјеће дјело Господње сав народ, међу којим си, јер ће бити страшно што ћу ја учинити с тобом.
11. Држи што ти данас заповједам; ево, ја ћу изагнати испред тебе Амореје и Хананеје и Хетеје и Ферезеје и Јевеје и Јевусеје.
12. *Чувај се да не хваташ вјере с онима који живе у земљи у коју ћеш доћи, да ти не буду замка усред тебе. [*2 Мој 23, 32.]
13. Него *олтаре њихове оборите, и ликове њихове изломите, и гајеве њихове исијеците. [*2 Мој 23, 24.]
14. Јер не ваља да се клањаш *другому богу: Јер се Господ зове ревнитељ, Бог је ревнитељ. [*2 Мој 20, 3, 5.]
15. *Немој хватати вјере с онима који живе у оној земљи, да не би † чинећи прељубу са боговима својим и приносећи жртву боговима својим, позвали те и ти јео жртве њихове. [*2 Мој 34, 12; † 5 Мој 31, 16; Суд 2, 17; Јер 3, 9; Јез 6, 9.]
16. И да *не би кћерима њиховијем женио синове своје, и да не би кћери њихове, чинећи прељубу са боговима својим, учиниле да синови твоји чине прељубу са боговима њиховијем. [*5 Мој 7, 3; 1 цар 11, 2.]
17. Ливених богова не гради себи.
18. Празник пријеснијех хљебова држи; седам дана једи пријесне хљебове, као што сам ти заповједио, на вријеме, мјесеца Авива, јер си тога мјесеца изашао из Мисира.
19. Све што отвора материцу, моје је, и свако мушко у стоци твојој што отвора материцу, говече или ситна стока.
20. Али *магаре које отвори материцу, опткупи јагњетом или јаретом; ако ли га не би откупио, сломи му врат; и свакога првенца између синова својих откупи; и да се нико не покаже празан преда мном. [*2 Мој 13, 13; 4 Мој 18, 15.]
21. Шест дана ради, а у седми дан почини, и од орања и од жетве почини.
22. Празнуј празник седмица, првина жетве пшеничне, и празник бербе на свршетку године.
23. Три пута у години да се свако мушко између вас покаже пред Господом Богом Израиљевим.
24. Јер ћу изагнати народе испред тебе, и међе твоје раширићу, и нико неће пожељети земље твоје, кад станеш долазити да се покажеш пред Господом Богом својим три пута у години.
25. Немој приносити крви од жртве моје уз хљебове киселе, и да не преноћи до јутра жртва празника пасхе.
26. Првине од првога рода земље своје донеси у кућу Господа Бога својега; *немој кухати јарета у млијеку мајке његове. [*2 Мој 23, 19; 5 Мој 14, 21.]
27. И рече Господ Мојсију: Напиши себи те ријечи; јер по тијем ријечима учиних завјет с тобом и с Израиљем.
28. И Мојсије *оста ондје код Господа четрдесет дана и четрдесет ноћи; и † написа Господ на плоче ријечи завјета, десет ријечи. [*2 Мој 24, 18; Мт 4, 2; † 2 Мој 31, 18.]
29. И кад Мојсије слажаше с горе Синајске, и држаше у руци двије плоче свједочанства слазећи с горе, не знађаше да му *кожа на лицу поста свијетла докле говораше с њим. [*2 Кор 3, 7, 13.]
30. И видје Арон и сви синови Израиљеви Мојсија, а то му се свијетли кожа на лицу, и не смјеше приступити к њему.
31. Али их зовну Мојсије, и вратише се к њему Арон и сви главари у збору, и говори с њима Мојсије.
32. Потом приступише сви синови Израиљеви, и заповједи им све што му каза Господ на гори Синајској.
33. А кад им Мојсије изговори, застрије лице своје покривалом.
34. Али кад Мојсије долажаше пред Господа да с њим говори, скидаше покривало докле не би изашао; а изашавши казиваше синовима Израиљевијем што му се заповједаше.
35. Тада виђаху синови Израиљеви лице Мојсијево, гдје се свијетли кожа на лицу његову, те Мојсије опет застираше покривалом лице своје докле не би опет ушао да говори с њим."

  "2moj35": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 35. 
Закон о суботи. Прилози за скинију. Њени градитељи Веселеило и Елијав.
---------------------------------
1. Потом сабра Мојсије сав збор синова Израиљевих, и рече им: Ово је заповједио Господ да чините:
2. *Шест дана да се ради, а седми да вам је свет, субота почивања Господњега; ко би радио у тај дан, да се погуби. [*2 Мој 20, 9; 31, 14, 15.]
3. Ватре не ложите по становима својим у дан суботни.
4. Још рече Мојсије свему збору синова Израиљевих говорећи: *Ово је заповједио Господ и рекао: [*2 Мој 25, 2.]
5. Скупите између себе прилог Господу; ко год хоће драге воље, нека донесе прилог Господу: Злато и сребро и мјед,
6. И порфиру и скерлет и црвац и танко платно и костријет,
7. И коже овнујске црвене обојене и коже јазавчије и дрво ситим,
8. И уље за видјело, и мирисе за уље помазања и за кад мирисни,
9. И камење онихово, и камење за укивање по оплећку и по напрснику.
10. И који су год вјешти међу вама нека дођу да раде што је заповједио Господ:
11. Шатор, и наслон његов, и покривач његов, и куке његове, и даске његове, пријеворнице његове, ступове његове и стопице његове,
12. Ковчег, и полуге његове, и заклопац, и завјесу,
13. Сто, и полуге његове и све справе његове, и хљеб за постављење,
14. И свијетњак за видјело са справама његовијем, и жишке његове, и уље за видјело,
15. И олтар кадиони, и полуге његове, и уље помазања, и кад мирисни, и завјесу на врата од шатора,
16. Олтар за жртву паљеницу, и решетку његову од мједи, полуге његове и све справе његове, умиваоницу и подножје њезино,
17. Завјесе за тријем, ступове његове и стопице његове, и завјесу на врата од тријема,
18. Коље за шатор, и коље за тријем с ужима њиховијем.
19. Хаљине службене за службу у светињи, и хаљине свете Арону свештенику, и хаљине синовима његовијем за службу свештеничку.
20. Тада отиде сав збор синова Израиљевијех од Мојсија;
21. И вратише се, сваки којега *подиже срце његово и кога год дух покрете драговољно, и донесоше прилог Господу за грађење шатора од састанка и за сву службу у њему и за хаљине свете. [*2 Мој 36, 2; 1 дн 29, 9; 2 Кор 9, 7.]
22. Долазише људи и жене, ко год бјеше драговољна срца, и доносише споне и обоце и прстење и наруквице и свакојаке наките златне; и сваки донесе прилог злата Господу.
23. Ко год имаше порфире, скерлета, црвца, танкога платна, костријети, кожа овнујских црвенијех обојених и кожа јазавчијих, сваки доношаше.
24. И ко год прилагаше сребро или мјед, доношаше у прилог Господу; и у кога год бијаше дрвета ситима, за сваку потребу у служби доношаше.
25. И све жене вјеште предоше својим рукама, и доносише што напредоше за порфиру, скерлет, црвац и танко платно.
26. И све жене које подиже срце њихово и бијаху вјеште, предоше костријет.
27. А главари доносише камење онихово и камење за укивање по оплећку и по напрснику,
28. И мирисе и уље за видјело и уље за помазања и за кад мирисни.
29. Сви људи и жене, које подиже драговољно срце да доносе што треба за све дјело које Господ заповједи преко Мојсија да се начини, донесоше синови Израиљеви драговољни прилог Господу.
30. Тада рече Мојсије синовима Израиљевим: Видите, Господ позва по имену Веселеила, сина Урије сина Орова, од племена Јудина,
31. И напуни га духа Божијега, мудрости, разума и знања и вјештине за сваки посао,
32. Да вјешто измишља како се што ради од злата и од сребра и од мједи,
33. Да умије резати камење и укивати, да умије тесати дрво и радити сваки посао врло вјешто.
34. И даде му у срце, њему и Елијаву, сину Ахисамахову, од племена Данова, да могу учити друге.
35. Напуни их вјештине да раде сваки посао, да кују, тешу, везу, и ткају порфиру, скерлет, црвац и танко платно, и да раде свакојаке послове вјешто измишљајући."

  "2moj36": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 36. 
Дарежљивост народа. Грађење скиније.
---------------------------------
1. И стаде радити Веселеило и Елијав и сви људи вјешти, којима бјеше Господ дао мудрост и разум да умију радити сваки посао за службу у светињи, и све што је заповједио Господ.
2. И позва Мојсије Веселеила и Елијава и све људе вјеште, којима Господ даде мудрост у срце, које год подиже срце њихово да дођу да раде тај посао.
3. И узеше од Мојсија све прилоге, које донесоше синови Израиљеви да се уради дјело за службу у светињи. Али још доношаху к њему драговољне прилоге свако јутро.
4. Тада дођоше сви вјешти људи, који рађаху дјело за светињу, сваки од својега посла, који рађаху,
5. И рекоше Мојсију говорећи: Више доноси народ него што треба да се уради дјело које је Господ заповједио да се уради.
6. И заповједи Мојсије да се огласи по околу говорећи: Ни човјек ни жена да не доноси више прилога за светињу. И забрани се народу да не доноси.
7. Јер бијаше свега доста да се уради све дјело, и још претјецаше.
8. И људи вјешти између онијех који радише ово дјело, начинише шатор од десет завјеса од танкога платна узведенога и од порфире и од скерлета и од црвца, с херувимима, вјешто везеним начинише.
9. У дужину бјеше једна завјеса од двадесет и осам лаката, а у ширину од четири лакта; све завјесе бјеху једне мјере.
10. И саставише пет завјеса једну с другом, и пет других завјеса саставише једну с другом.
11. И начинише петље од порфире по крају прве завјесе на оној страни гдје ће се саставити с другом; и тако начинише на свакој завјеси по крају гдје ће се саставити с другом.
12. Педесет петаља начинише на првој завјеси, и педесет петаља начинише на крају сваке завјесе гдје се саставља с другим; петље бјеху једна према другој.
13. И начинише педесет златнијех кука, и саставише кукама завјесе једну с другом; тако се шатор састави.
14. И начинише завјесе од костријети за наслон над шатором; једанаест таких завјеса начинише.
15. У дужину бјеше једна завјеса од тридесет лаката, а у ширину од четири лакта; једне мјере бјеше свијех једанаест завјеса.
16. И саставише пет завјеса заједно, а других шест завјеса заједно.
17. И начинише педесет петаља по крају једне завјесе гдје се саставља с другим, и педесет петаља начинише по крају друге завјесе да се састави.
18. И начинише педесет кука од мједи да се састави наслон.
19. И начинише покривач на наслон од кожа овнујских црвених обојених, и покривач од кожа јазавчјих озго.
20. И начинише даске шатору од дрвета ситима, које ће стајати право.
21. Даска бјеше дуга десет лаката, а подруг лакта широка свака даска.
22. По два чепа бјеху на дасци, један према другом; тако начинише на свијем даскама за шатор.
23. А овијех дасака за шатор начинише двадесет дасака за јужну страну;
24. И четрдесет стопица сребрнијех начинише под двадесет дасака, двије стопице под једну даску за два чепа њезина, а двије стопице под другу даску за два чепа њезина.
25. Тако и на другој страни шатора, према сјеверу, начинише двадесет дасака,
26. И четрдесет стопица сребрнијех под њих, двије стопице под једну даску, а двије стопице под другу даску.
27. А на западној страни шатора начинише шест дасака;
28. И још двије даске начинише на углове шатору с обје стране;
29. Оне бјеху састављене оздо, и бијаху састављене озго биочугом; тако начинише с обје стране на два угла.
30. И тако бијаше осам дасака и шеснаест стопица њиховијех сребрнијех, по двије стопице под сваку даску.
31. И начинише пријеворнице од дрвета ситима: пет за даске на једној страни шатора,
32. И пет пријеворница за даске на другој страни шатора, и пет пријеворница за даске на западној страни шатора до оба угла.
33. И начинише пријеворницу средњу да иде преко сриједе дасака од једнога краја до другога.
34. А даске оковаше златом, и биочуге на њих начинише од злата, да у њима стоје пријеворнице, и оковаше златом пријеворнице.
35. И начинише завјесу од порфире и од скерлета и од црвца и од танкога платна узведенога, с херувимима вјешто везеним начинише га.
36. И начинише за њ четири ступа од дрвета ситима, и оковаше их златом, а куке на њима бјеху од злата, и салише им четири стопице од сребра.
37. И начинише завјесу на врата наслону од порфире и од скерлета и од црвца и од танкога платна узведенога везену,
38. И пет ступова за њ с кукама њиховијем, и врхове им и појасе оковаше златом, и пет стопица под њих од мједи."

  "2moj37": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 37. 
Ковчег завјета, сто с хљебовима предложења, свијећњак, кадиони олтар.
---------------------------------
1. И начини Веселеило ковчег од дрвета ситима, два и по лакта дуг и подруг лакта широк и подруг лакта висок.
2. И покова га чистијем златом изнутра и споља; и начини му златан вијенац унаоколо.
3. И сали му четири биочуга од злата на четири угла његова: два биочуга с једне стране, а два с друге.
4. И начини полуге од дрвета ситима, и окова их златом.
5. И провуче полуге кроз биочуге с обје стране ковчегу, да се може носити ковчег.
6. И начини заклопац од чистога злата, у дужину од два и по лакта, а у ширину од подруг лакта.
7. И начини два херувима од злата, једноставне начини их, на два краја заклопцу,
8. Једнога херувима на крају одовуд, а другога херувима на крају одонуд; заклопцу на оба краја начини херувиме.
9. И у херувима бијаху крила раширена увис, и заклањаху крилима својим заклопац, и лицем бјеху окренути један другом, и гледаху према заклопцу херувими.
10. И начини сто од дрвета ситима, у дужину од два лакта, а у ширину од лакта, и од подруг лакта у висину.
11. И покова га чистим златом, и начини му вијенац златан унаоколо.
12. И начини му оплату с подланице унаоколо, и начини вијенац златан уз оплату унаоколо.
13. И сали му четири биочуга од злата, и метну биочуге на четири угла, који му бијаху на четири ноге.
14. Према оплати бијаху биочузи, а у њима полуге, да се може носити сто.
15. А полуге начини од дрвета ситима, и окова их златом, да се може носити сто.
16. И начини од чистога злата посуђе што се меће на сто: здјеле и чаше и кутлиће и виједра, којим ће се прељевати.
17. И начини свијетњак од чистога злата, једноставан начини свијетњак; ступ му и гране, чашице и јабуке и цвијетови излажаху из њега.
18. Шест грана излажаху му са страна; три гране свијетњака с једне стране, а три гране свијетњака с друге стране;
19. Три чашице као бадем на једној грани и јабука и цвијет, а три чашице као бадем на другој грани и јабука и цвијет; тако на свијех шест грана које излажаху из свијетњака.
20. А на самом свијетњаку бјеху четири чашице као бадем са својим јабукама и цвјетовима,
21. Једна јабука бјеше под двије гране из њега, и једна јабука под друге двије гране из њега и једна јабука под друге двије гране из њега; тако под шест грана које излажаху из њега.
22. Јабуке њихове и гране им излажаху из њега, и једна јабука под друге двије гране из њега; све бјеше од чистога злата једноставно.
23. И начини му седам жижака и усекаче и спремице за гар од чистога злата.
24. Од таланта чистога злата начини га са свијем справама његовијем.
25. И начини олтар кадиони од дрвета ситима у дужину од једнога лакта, и у ширину од једнога лакта, четвороугласт, и од два лакта у висину; из њега излажаху му рогови.
26. И покова га чистијем златом озго и са стране унаоколо, и рогове; и начини му вијенац од злата унаоколо.
27. И два биочуга од злата начини му испод вијенца на два угла његова с обје стране, да у њима стоје полуге да се може носити о њима.
28. А полуге начини од дрвета ситима, и окова их златом.
29. И начини уље за свето помазање и чисти кад мирисни вјештином апотекарском."

  "2moj38": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 38. 
Жртвеник за жртве паљенице, умиваоница, градња тријема, утрошак у злату, сребру и мједи.
---------------------------------
1. И начини од дрвета ситима олтар за жртве паљенице у дужину од пет лаката, и у ширину од пет лаката, четвороугласт, висок три лакта.
2. И начини му на четири угла његова рогове; из њега излажаху рогови, и окова га у мјед.
3. И начини све посуђе за олтар, лонце и лопатице и котлиће и виљушке и клијешта; све му посуђе начини од мједи.
4. И начини олтару решетку као мрежу од мједи испод олтара унаоколо ода дна до средине.
5. И сали четири биочуга за четири угла решетке мједене, да се кроз њих провуку полуге.
6. А полуге начини од дрвета ситима, и окова их у мјед.
7. И провуче полуге кроз биочуге с обје стране олтара, да се може носити, од дасака начини га шупља.
8. И начини *умиваоницу мједену и подножје јој мједено од огледала која доношаху гомилама жене долазећи на врата шатору од састанка. [*2 Мој 30, 18.]
9. И начини тријем на јужној страни, и завјесе тријему од танкога платна узведенога од сто лаката,
10. И двадесет ступова за њих и двадесет стопица под њих од мједи, а куке на ступове и пријеворнице од сребра.
11. Тако и на сјеверној страни завјесе од сто лаката, двадесет ступова за њих и двадесет стопица под њих од мједи; а куке на ступове и пријеворнице њихове од сребра;
12. А на западној страни завјесе од педесет лаката, десет ступова за њих и десет стопица њиховијех од мједи, куке на ступове и појасеве њихове од сребра;
13. А на предњој страни према истоку завјесе од педесет лаката;
14. С једне стране завјесе од петнаест лакта, три ступа за њих и три стопице под њих;
15. А с друге стране, до врата од тријема и отуда и одовуда, завјесе од петнаест лаката, три ступа за њих и три стопице под њих.
16. Све завјесе на тријему унаоколо бјеху од танкога платна узведенога;
17. А стопице под ступовима од мједи, куке на ступовима и појасови на њима од сребра; и врхови им бијаху сребрни; сви ступови у тријему бијаху опасани сребром.
18. А завјеса на вратима од тријема бијаше од порфире и од скерлета и од црвца и од танкога платна узведенога, везена, у дужину од двадесет лаката, а у висину по ширини пет лаката, као и друге завјесе у тријему.
19. И четири ступа за њ, и четири стопице под њих од мједи, чепови на њима од сребра и врхови им и појасови од сребра.
20. А све коље шатору и тријему унаоколо бијаше од мједи.
21. Те су ствари пребројене за шатор, шатор од свједочанства, које је пребројио по заповијести Мојсијевој *Итамар, син Арона свештеника, за службу Левитску. [*4 Мој 4, 28.]
22. А Веселеило, син Урије сина Орова, од племена Јудина, начини све то што заповједи Господ Мојсију,
23. И с њим Елијав, син Ахисамахов, од племена Данова, дрводјеља и вјешт ткати и вести по порфири, по скерлету, по црвцу и по танком платну.
24. А свега злата што отиде на ово дјело, на све дјело за светињу, које злато бјеше приложено, свега га бјеше двадесет и девет таланата, седам стотина и тридесет сикала, по светом сиклу;
25. А сребра што дође од збора, сто таланата, и тисућа седам стотина и седамдесет и пет сикала, по светом сиклу;
26. По *сикла од главе, по сиклу светом, од свакога који уђе у број, од двадесет година и више, од шест стотина и три тисуће и пет стотина и педесет. [*2 Мој 30, 13.]
27. Од сто таланата сребра салише се стопице за светињу и стопице за завјесу; сто стопица од сто таланата, таланат на стопицу.
28. А од тисућу и седам стотина и седамдесет и пет сикала начини куке на ступове, и окова им врхове и опаса их.
29. А мједи приложене бијаше седамдесет таланата, и двије тисуће и четири стотине сикала.
30. И од тога начини стопице на вратима шатора од састанка, и мједени олтар и решетку мједену за њ, и све справе за олтар,
31. И стопице у тријему унаоколо, и стопице на вратима од тријема, и све коље за шатор и све коље за тријем унаоколо."

  "2moj39": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 39. 
Свештеничке одежде и напрсник. Мојсије благосиља изведене радове.
---------------------------------
1. А од порфире и скерлета и црвца начинише хаљине за службу, да се служи у светињи; и начинише свете хаљине Арону, као што бјеше заповједио Господ Мојсију.
2. Начинише оплећак од злата, и од порфире и од скерлета и од црвца и од танкога платна узведенога.
3. Истеглише листове од злата, и исјекоше жице, те извезоше порфиру и скерлет и црвац и танко платно врло вјешто.
4. Пораменице му начинише да се састављају, да се саставља на два краја своја.
5. И појас на оплећку излажаше од њега и бјеше исте направе, од злата и од порфире и од скерлета и од црвца и од танкога платна узведенога; као што бјеше заповједио Господ Мојсију.
6. И уковаше два камена ониха у злато, и изрезаше на њима имена синова Израиљевих, као што се режу печати.
7. И ударише их на пораменице од оплећка, да буду камени за спомен синовима Израиљевијем, као што бјеше заповједио Господ Мојсију.
8. И начинише напрсник врло вјеште направе као што је направа у оплећка, од злата и од порфире и од скерлета и од црвца и од танкога платна узведенога;
9. Четвороугласт и двострук начинише напрсник, у дужину с педи и у ширину с педи, двострук.
10. И ударише по њему четири реда камења; у првом реду: сардоних, топаз и смарагд;
11. А у другом реду: карбункул, сафир и дијамант;
12. А у трећем реду: лигур, ахат и аметист;
13. А у четвртом реду: хрисолит, оних и јаспид, све опточено златом у свијем редовима.
14. Тијех камена с именима синова Израиљевијех бјеше дванаест према њиховијем именима, резани као печати, за дванаест племена, свако по свом имену.
15. И начинише на напрсник ланце једнаке, плетене, од чистога злата.
16. И начинише двије копче златне и двије гривне златне, и метнуше те двије гривне на два краја напрснику,
17. И провукоше два златна ланца кроз двије гривне на крајевима напрснику,
18. А друга два краја од два ланца запеше за двије копче, и притврдише их за пораменице на оплећку спријед.
19. И начинише још двије златне гривне, и метнуше их на два краја напрснику на страни према оплећку изнутра.
20. И начинише још двије гривне златне, које метнуше на двије пораменице на оплећку оздо напријед гдје се саставља, више појаса на оплећку.
21. Тако привезаше напрсник кроз гривне на њему и гривне на оплећку врвцом од порфире, да стоји сврх појаса од оплећка и да се не раздваја напрсник од оплећка, као што бјеше заповједио Господ Мојсију.
22. И начинише плашт под оплећак, ткан, сав од порфире.
23. И прорез на плашту у сриједи као прорез на оклопу, и око прореза оплату да се не раздре.
24. И начинише по скуту од плашта шипке од порфире и од скерлета и од црвца и од танкога платна узведенога.
25. И начинише звонца од чистога злата, и метнуше звонца међу шипке, по скуту од плашта унаоколо између шипака,
26. Звонце па шипак, звонце па шипак по скуту од плашта унаоколо, за службу, као што бјеше заповједио Господ Мојсију.
27. И начинише кошуље од танкога платна изметанога Арону и синовима његовијем;
28. И капу од танкога платна, и капице кићене од танкога платна, и гаће платнене од танкога платна узведенога;
29. И појас од танкога платна узведенога и од порфире и од скерлета и од црвца, везен, као што бјеше заповједио Господ Мојсију.
30. И начинише плочицу за свето оглавље од чистога злата, и написаше на њој писмом како се реже на печатима: Светиња Господу.
31. И притврдише за њу врвцу од порфире да се веже за капу озго, као што бјеше заповједио Господ Мојсију.
32. И тако се сврши сав посао око шатора и наслона од састанка. И начинише синови Израиљеви све; како бјеше заповједио Господ Мојсију, тако начинише.
33. И донесоше к Мојсију шатор, наслон и све справе његове, куке, даске, пријеворнице, ступове и стопице,
34. И покривач од кожа овнујских црвених обојених и покривач од кожа јазавчијих, и завјесу,
35. И ковчег од свједочанства и полуге за њ, и заклопац,
36. Сто са свијем справама, и хљеб за постављање,
37. Свијетњак чисти, жишке његове, жишке наређане, и све справе његове, и уље за видјело.
38. И олтар златни, и уље помазања, и кад мирисни, и завјесу на врата од шатора,
39. Олтар мједени и решетку мједену за њ, полуге његове и све справе његове, умиваоницу и подножје њезино,
40. Завјесе за тријем, ступове за њих и стопице њихове, и завјесу на врата од тријема, ужа његова и коље његово, и све справе за службу у шатору, за шатор од састанка.
41. Хаљине за службу, да се служи у светињи, хаљине свете Арону свештенику и хаљине синовима његовијем, да врше службу свештеничку.
42. Све како бјеше заповједио Господ Мојсију, онако урадише синови Израиљеви све ово дјело.
43. И погледа Мојсије све то дјело, и гле, начинише га, као што бјеше заповједио Господ, тако га начинише; и благослови их Мојсије."

  "2moj40": "---------------------------------
ДРУГА КЊИГА МОЈСИЈЕВА 
КОЈА СЕ ЗОВЕ ИЗЛАЗАК
Глава 40. 
Подизање и освећивање шатора од састанка. Слава Господња испуњава шатор.
---------------------------------
1. И Господ рече Мојсију говорећи:
2. Први дан првога мјесеца подигни шатор, шатор од састанка,
3. И метни ондје ковчег од свједочанства, и заклони га завјесом.
4. И унеси сто, и уреди што треба уредити на њему; унеси и свијетњак, и запали жишке на њему.
5. И намјести златни олтар кадиони пред ковчегом од свједочанства; и објеси завјесу на вратима од шатора.
6. И метни олтар за жртву паљеницу пред врата шатору, шатору од састанка,
7. И метни умиваоницу између шатора од састанка и олтара, и у њу налиј воде.
8. И подигни тријем унаоколо, и метни завјесу на врата од тријема.
9. И узми уље помазања, и помажи шатор и све што је у њему, и освети га и све справе његове, и биће свет.
10. Помажи и олтар за жртву паљеницу и све справе његове, те ћеш осветити олтар, и олтар ће бити светиња над светињом.
11. Помажи и умиваоницу и подножје њезино, и освети је.
12. И кажи Арону и синовима његовијем да приступе на врата шатора од састанка, и умиј их водом;
13. И обуци Арона у свете хаљине и помажи га и освештај га, да ми врши службу свештеничку.
14. И синовима његовијем заповједи нека приступе, и обуци им кошуље.
15. И помажи их, као што помажеш оца њихова, да ми врше службу свештеничку; и помазање њихово биће им за вјечно свештенство од кољена до кољена.
16. И учини Мојсије све, како му заповједи Господ тако учини.
17. И подиже се шатор друге године првога мјесеца први дан.
18. И Мојсије подиже шатор, и подметну му стопице, и намјести даске, и повуче пријеворнице, и исправи ступове.
19. Па разапе наслон над шатор, и метну покривач на наслон озго, као што бјеше заповједио Господ Мојсију.
20. И узев свједочанство, метну га у ковчег, и провуче полуге на ковчегу, и метну заклопац озго на ковчег.
21. И унесе ковчег у шатор и објеси завјесу, те заклони ковчег са свједочанством, као што бјеше заповједио Господ Мојсију.
22. И намјести сто у шатору од састанка на сјеверну страну шатора пред завјесом,
23. И постави на њему хљеб пред Господом, као што бјеше заповједио Господ Мојсију.
24. И намјести свијетњак у шатору од састанка, према столу на јужну страну шатора.
25. И запали жишке на њему пред Господом, као што бјеше заповједио Господ Мојсију.
26. И намјести олтар златни у шатору од свједочанства пред завјесом.
27. И покади на њему кадом мириснијем, као што бјеше заповједио Господ Мојсију.
28. И објеси завјесу на врата од шатора.
29. И олтар за жртву паљеницу намјести на врата од шатора, шатора од састанка, и принесе на њему жртву паљеницу, и дар, као што бјеше заповједио Господ Мојсију.
30. И метну умиваоницу између шатора од састанка и олтара, и нали у њу воде за умивање.
31. И праше из ње руке и ноге своје Мојсије и Арон и синови његови.
32. Кад улажаху у шатор од свједочанства и кад приступаху к олтару, умиваху се најприје, као што бјеше заповједио Господ Мојсију.
33. И подиже тријем око шатора и олтара, и метну завјесу на врата тријему. Тако сврши Мојсије посао тај.
34. Тада *облак покри шатор од састанка, и напуни се шатор славе Господње. [*4 Мој 9, 15; 1 цар 8, 10, 11.]
35. И не могаше Мојсије ући у шатор од састанка, јер бјеше на њему облак, и славе Господње бјеше пун шатор.
36. А кад се подизаше облак са шатора, тада полажаху синови Израиљеви, докле год путоваху.
37. А кад се не подизаше облак, онда ни они не полажаху до дана кад се подиже.
38. Јер облак Господњи бјеше на шатору дању, а ноћу огањ бјеше на њему пред очима свега дома Израиљева, докле год путоваху."

#####################################################################
#####################################################################
#####################################################################

  "3moj1": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 1. 
Закон о жртвама паљеницама. (уп. 6, 1-6)
---------------------------------
1. И викну Господ Мојсија, и рече му из шатора од састанка говорећи:
2. Кажи синовима Израиљевим, и реци им: Кад ко између вас хоће да принесе Господу жртву од стоке, принесите жртву своју од говеда или од оваца или од коза.
3. Ако му је жртва паљеница од говеда, нека принесе мушко, здраво, на вратима шатора од састанка нека је принесе драге воље пред Господом.
4. И *нека метне руку своју на главу жртви паљеници, и примиће му се, и очистиће га од гријеха. [*2 Мој 29, 10.]
5. И нека закоље теле пред Господом, и нека синови Аронови свештеници принесу крв, и покропе крвљу олтар озго унаоколо, који је пред вратима шатора од састанка.
6. Потом нека се одре жртва паљеница и расијече на дијелове.
7. И синови Аронови свештеници нека наложе огањ на олтару, и метну дрва на огањ.
8. Па онда синови Аронови свештеници нека намјесте дијелове, главу и сало на дрва на огњу, који је на олтару.
9. А цријева и ноге нека се оперу водом; свештеник нека запали све то на олтару; то је жртва паљеница, жртва огњена на *угодни мирис Господу. [*1 Мој 8, 21.]
10. Ако ли би хтио принијети жртву паљеницу од ситне стоке, од оваца или од коза, нека принесе мушко, здраво.
11. И нека се закоље на сјеверној страни олтара пред Господом, и синови Аронови свештеници нека покропе крвљу олтар озго унаоколо.
12. И нека се расијече на дијелове с главом и са салом, и свештеник нека то намјести на дрва на огњу, који је на олтару.
13. А цријева и ноге нека се оперу водом; и свештеник нека принесе све то и запали на олтару; то је жртва паљеница, жртва огњена на угодни мирис Господу.
14. Ако ли ко хоће да принесе птицу Господу на жртву паљеницу, нека принесе жртву од грлица или од голубића.
15. И свештеник нека је метне на олтар, и главу нека јој засијече ноктом, и запали на олтару исциједивши јој крв низ олтар са стране.
16. И нека јој извади воњу с нечистотом и баци крај олтара према истоку гдје је пепео.
17. И нека је задре за крила, али да не раскине; тако нека је свештеник запали на олтару на дрвима која су на огњу; то је жртва паљеница, жртва огњена на угодни мирис Господу."

  "3moj2": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 2. 
Закон о жртвама јестивним. (уп. 6, 7-11)
---------------------------------
1. А кад ко хоће да принесе на жртву Господу дар, бијело брашно нека буде жртва његова, и нека је полије уљем и метне на њу кад.
2. И нека је донесе синовима Ароновијем свештеницима, и нека свештеник узме тога брашна пуну шаку и уља и сав кад, и нека то запали свештеник на олтару за спомен њезин; то је жртва огњена на угодни мирис Господу.
3. А што остане од тога дара, нека буде Арону и синовима његовијем; то је светиња над светињама између жртава које се пале Господу.
4. Ако ли хоћеш да принесеш дар печен у пећи, нека буду погаче пријесне од бијелога брашна, замијешене с уљем, или колачи пријесни, намазани уљем.
5. Ако ли ти је дар печено што у тави, нека је од бијелога брашна без квасца замијешено с уљем.
6. Разломи га на дијелове, и полиј уљем; то је дар.
7. Ако ли ти је дар готовљен у котлићу, нека је од бијелога брашна с уљем.
8. И доноси дар који начиниш од тога Господу, и подај га свештенику, и он ће га однијети на олтар;
9. И узеће свештеник од дара спомен његов, и запалиће га на олтару; то је жртва огњена на угодни мирис Господу.
10. А што остане од дара, нека буде Арону и синовима његовијем; то је светиња над светињама између жртава које се пале Господу.
11. Ниједан дар који приносите Господу да не буде с квасцем, јер ни квасца ни меда не треба да палите на жртву огњену Господу.
12. Само у жртви од првина можете то принијети Господу; али на олтар не мећите за угодни мирис.
13. А сваки дар који приносиш осоли сољу, и немој оставити дара својега без соли завјета Бога својега; са сваким даром својим принеси соли.
14. А кад приносиш дар од првина Господу, класове нове осуши на огњу, и што истреш из класова нових принеси на дар од првина својих.
15. И полиј га уљем и кад метни на њ; то је дар.
16. И свештеник узевши истрвенога жита и уља са свијем кадом нека запали спомен. То је жртва огњена Господу."

  "3moj3": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 3. 
Закон о жртвама захвалним. (уп. 7, 11-21, 28-34)
---------------------------------
1. Кад ко приноси жртву захвалну, ако од говеда приноси, мушко или женско нека принесе здраво пред Господом.
2. И нека метне руку своју на главу жртви својој, и нека је свештеник закоље на вратима шатора од састанка, и крвљу њезином нека синови Аронови свештеници покропе олтар озго унаоколо.
3. Потом нека свештеник принесе од жртве захвалне оно што се пали Господу, сало што покрива цријева и све сало што је на њима;
4. И оба бубрега и сало што је на њима и на слабинама, и мрежицу што је на јетри, нека је извади с бубрезима.
5. И нека то запале синови Аронови на олтару заједно са жртвом паљеницом, која буде на дрвима на огњу. То је жртва огњена на угодни мирис Господу.
6. Ако ли од ситне стоке приноси на жртву захвалну Господу, мушко или женско нека принесе здраво.
7. Ако приноси јагње на жртву, нека га принесе пред Господом;
8. И нека метне руку своју на главу жртви својој, и нека је закоље пред шатором од састанка, и нека покропе синови Аронови крвљу њезином олтар озго унаоколо.
9. Потом нека свештеник принесе од жртве захвалне оно што се пали Господу, сало, цио реп до леђа, сало што покрива цријева и све сало што је на цријевима;
10. И оба бубрега и сало што је на њима и на слабинама, и мрежицу на јетри, с бубрезима нека је извади;
11. И нека запали свештеник на олтару; то је јело од жртве огњене Господу.
12. Ако ли приноси козу, нека је принесе пред Господом.
13. И нека јој метне руку своју на главу, и нека је закоље пред шатором од састанка, и нека синови Аронови покропе крвљу њезином олтар озго унаоколо.
14. Потом нека свештеник принесе од ње на жртву што се пали Господу, сало што покрива цријева и све сало што је на цријевима,
15. И оба бубрега, и сало што је на њима и на слабинама, и мрежицу на јетри, с бубрезима нека је извади;
16. И нека запали свештеник на олтару; то је јело од жртве огњене за угодни мирис. Све је сало Господње.
17. Вјечан закон нека вам буде од кољена до кољена у свијем становима вашим: *Да не једете сала ни крви. [*1 Мој 9, 4; 3 Мој 7, 23, 26; 17, 10, 11; 5 Мој 12, 16.]"

  "3moj4": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 4. 
Закон о жртвама за гријех.
---------------------------------
1. Још рече Господ Мојсију говорећи:
2. Кажи синовима Израиљевим, и реци: Ако ко згријеши нехотице и учини штогод што је Господ забранио да се не чини,
3. Ако свештеник помазани згријеши, те буде на гријех народу, нека за гријех свој који је учинио принесе теле здраво Господу на жртву за гријех.
4. И доведавши теле на врата шатору од свједочанства пред Господа, нека метне руку своју телету на главу, и закоље теле пред Господом.
5. И нека узме свештеник помазани крви од телета, и унесе је у шатор од састанка.
6. И нека замочи свештеник прст свој у крв, и крвљу седам пута покропи пред Господом пред завјесом од светиње.
7. И нека помаже свештеник том крвљу рогове олтару, на ком се кади мирисима пред Господом у шатору од састанка, а осталу крв од телета сву нека излије на подножје олтару, на ком се пале жртве на вратима шатора од састанка.
8. И нека извади све сало из телета за гријех, сало што покрива цријева и све сало што је на цријевима;
9. И оба бубрега, и сало што је на њима и на слабинама, и мрежицу на јетри с бубрезима нека извади,
10. Онако како се вади из говечета за жртву захвалну; и нека запали свештеник на олтару, на ком се жртва пали.
11. А кожу од телета и све месо с главом и с ногама и цријева и балегу,
12. И цијело теле нека изнесе напоље из окола на чисто мјесто, гдје се просипа пепео, и нека га *спали огњем на дрвима; на мјесту гдје се просипа пепео нека се спали. [*Јев 13, 11.]
13. *Ако ли би сав збор синова Израиљевих згријешио нехотице и не би збор знао за то, и учинили би штогод што је Господ забранио да се не чини, те би скривили, [*4 Мој 15, 24.]
14. Кад се дозна за гријех који су учинили, онда нека збор принесе теле на жртву за гријех, и нека га доведу пред шатор од састанка.
15. И старјешине од збора нека метну телету на главу руке своје пред Господом, и свештеник нека закоље теле пред Господом.
16. И свештеник помазани нека унесе крви од телета у шатор од састанка,
17. И нека свештеник замочи прст свој у крв, и седам пута покропи пред Господом пред завјесом.
18. И том крвљу нека помаже рогове олтару који је пред Господом у шатору од састанка, а осталу крв сву нека излије на подножје олтару на ком се пали жртва, на вратима шатора од састанка.
19. А све сало извадивши из њега, нека запали на олтару.
20. И с тијем телетом нека чини онако како чини с телетом за свој гријех; тако нека учини с њим; тако ће их свештеник очистити од гријеха, и опростиће им се.
21. А теле нека изнесе напоље из окола, и спали га као и прво теле; то је жртва за гријех свега збора.
22. Ако ли поглавар згријеши, и учини нехотице штогод што је Господ Бог његов забранио да се не чини, те скриви,
23. Кад дозна за гријех свој који је учинио, тада нека доведе на жртву јаре мушко, здраво.
24. И нека метне руку своју јарету на главу, и свештеник нека га закоље гдје се коље жртва паљеница пред Господом; то је жртва за гријех.
25. И нека узме свештеник крви од жртве за гријех на прст свој, и помаже рогове олтару на ком се жртва пали; а осталу крв нека излије на подножје олтару на ком се жртва пали.
26. А све сало нека запали на олтару као сало од жртве захвалне; и тако ће га очистити свештеник од гријеха његова, и опростиће му се.
27. Ако ли ко из простога народа згријеши нехотице и учини штогод што је Господ забранио да се не чини, те скриви,
28. Кад дозна за гријех свој, који је учинио, тада нека доведе на жртву јаре женско здраво за гријех, који је учинио.
29. И нека метне руку своју на главу жртви за гријех, и нека је свештеник закоље на мјесту гдје се коље жртва паљеница.
30. И нека узме свештеник крви од ње на прст свој, и помаже рогове олтару на ком се пали жртва; а осталу крв сву нека излије на подножје олтару.
31. И *све сало из ње нека извади као што се вади сало из жртве захвалне, и нека га запали свештеник на олтару за угодни мирис Господу; а тако ће га очистити од гријеха свештеник, и опростиће му се. [*3 Мој 3, 14.]
32. Ако ли би довео између оваца на жртву за гријех, нека доведе женско здраво.
33. И нека метне руку своју на главу жртви за гријех, и нека је свештеник закоље на мјесту гдје се коље жртва паљеница.
34. И нека узме свештеник крви од жртве за гријех на прст свој, и нека помаже рогове олтару на ком се пали жртва; а осталу крв сву нека излије на подножје олтару.
35. И све сало нека извади као што се вади сало из јагњета за жртву захвалну; и нека га свештеник запали на олтару за жртву огњену Господу; и тако ће га очистити свештеник од гријеха његова који је учинио, и опростиће му се."

  "3moj5": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 5. 
Закон о жртви за гријех; закон о жртви за пријеступ.
---------------------------------
1. И кад ко згријеши што чује клетву и буде јој свједок видјевши или чувши, па не каже, носиће своје безакоње.
2. Или *кад се ко дотакне нечисте ствари, стрва од нечисте звјерке или стрва од нечиста живинчета или стрва од нечисте животиње која гамиже, ако и у незнању учини, ипак ће се оскврнити и биће крив. [*3 Мој 11, 24.]
3. Или кад се дотакне нечистоте човјечије, била нечистота његова каква му драго, којом се оскврни, знајући или не знајући, крив је.
4. Или кад се ко закуне говорећи својим устима да ће учинити што зло или добро, а за коју год ствар за коју човјек говори заклињући се, знао или не знао, крив је за једну од тијех ствари.
5. Кад буде крив за једну од тијех ствари, нека призна гријех свој.
6. И нека доведе на жртву Господу за гријех, што је згријешио, женско од ситне стоке, јагње или јаре, за гријех; и свештеник ће га очистити од гријеха његова.
7. Ако ли не би могао принијети јагњета или јарета, онда нека донесе на жртву Господу, за пријеступ, којим је згријешио, двије грлице или два голубића, једно на жртву за гријех, а друго на жртву паљеницу.
8. Нека донесе свештенику, а он нека принесе прво оно што је за гријех, и *ноктом нека му засијече главу к шији, али да не раздвоји. [*3 Мој 1, 15.]
9. И крвљу од жртве за гријех нека покропи стране олтару; а што остане крви нека се исциједи на подножје олтару. То је жртва за гријех.
10. А од другога нека начини жртву паљеницу по *обичају; тако ће га очистити свештеник од гријеха његова који је учинио, и опростиће му се. [*З Мој 1, 14.]
11. Ако ли не би могао принијети ни двије грлице или два голубића, онда нека за жртву зато што је згријешио донесе десетину ефе бијелога брашна да буде жртва за гријех, а нека не додаје уља и не меће када, јер је жртва за гријех.
12. И кад донесе к свештенику, нека узме свештеник пуну шаку за *спомен њезин, и нека запали на олтару поред жртве огњене Господу. То је жртва за гријех. [*3 Мој 2, 2.]
13. И очистиће га свештеник од гријеха којим се огријешио у чем год од овога, и опростиће му се; а *остатак ће бити свештенику као од дара. [*3 Мој 2, 3.]
14. Опет рече Господ Мојсију говорећи:
15. Ко се превари, те се огријеши нехотице о ствари посвећене Господу, нека принесе на жртву Господу за пријеступ свој овна здрава с цијеном којом ти процијениш свету ствар на сикле сребрне, по сиклима светим, према пријеступу.
16. И тако, колико се огријешио о свету ствар нека накнади, и на то још нека *дометне пети дио, и нека да свештенику; а свештеник ће га очистити овном принесенијем на жртву за пријеступ, и опростиће му се. [*3 Мој 22, 14.]
17. Ко згријеши и учини штогод што је Господ забранио да се не чини, ако и није знао, ипак је крив, и носиће своје безакоње.
18. Нека доведе к свештенику овна здрава с цијеном којом процијениш пријеступ; и очистиће га свештеник од гријеха његова, који је учинио не знајући, и опростиће му се.
19. Пријеступ је; згријешио је Господу."

  "3moj6": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 6. 
О жртвама: паљеница, за јело (дар) и за гријех.
---------------------------------
1. Опет рече Господ Мојсију говорећи:
2. Кад ко згријеши и учини зло дјело Господу ударивши у бах ближњему својему за оставу или за ствар предану у руке или отевши што или занесавши ближњега својега,
3. Или нађе изгубљено што, па удари у бах, или се криво закуне за коју год ствар коју може човјек учинити и огријешити се њом,
4. Кад тако згријеши и скриви, нека врати што је отео или присвојио пријеваром или што му је било дано на оставу или што је изгубљено нашао,
5. Или зашто се заклео криво, нека плати цијело и још дометне пети дио ономе чије је; нека му да онај дан кад принесе жртву за свој гријех.
6. А на жртву за гријех свој нека принесе Господу овна здрава, са цијеном којом процијениш кривицу нека га доведе свештенику.
7. И очистиће га свештеник пред Господом, и опростиће му се свака ствар коју је учинио, те скривио.
8. И рече Господ Мојсију говорећи:
9. Заповједи Арону и синовима његовијем, и реци им: Ово је закон за жртву паљеницу: Жртва паљеница нека стоји на огњу на олтару цијелу ноћ до јутра, и огањ на олтару нека гори једнако.
10. *Свештеник нека обуче своју хаљину ланену, и гаће ланене нека обуче на тијело своје, и нека згрне пепео кад огањ спали на олтару жртву паљеницу, и нека га изручи код олтара. [*2 Мој 28, 43.]
11. Потом нека свуче хаљине своје и обуче друге хаљине, и нека изнесе пепео напоље из окола на чисто мјесто.
12. А огањ што је на олтару нека гори на њему, нека се не гаси, него нека свештеник ложи на огањ дрва свако јутро, и нека намјешта на њ жртву паљеницу, и нека пали на њему сало од жртава захвалних.
13. Огањ нека једнако гори на олтару, нека се не гаси.
14. А *ово је закон за дар: синови Аронови нека га принесу Господу пред олтаром. [*3 Мој 2, 1.]
15. Узевши шаку бијелога брашна и уља од дара и сав кад који буде на дару, нека запали на олтару спомен његов на угодни мирис Господу.
16. А што претече, нека једе Арон и синови његови; нека се једе без квасца на светом мјесту; у тријему од шатора од састанка нека једу.
17. Нека се не мијеси с квасцем; то им дадох да им буде дио од жртава мојих огњених; то је светиња над светињама као жртва за гријех и као жртва за пријеступ.
18. Свако мушко између синова Ароновијех нека то једе законом вјечним од кољена до кољена од жртава које се пале Господу; што се год дотакне тога, биће свето.
19. И рече Господ Мојсију говорећи:
20. *Ово је жртва Аронова и синова његовијех, коју ће приносити Господу онај дан кад се који помаже: десетину ефе бијелога брашна за дар свагдашњи, половину ујутру а половину увече. [*2 Мој 29, 2.]
21. У тави с уљем нека се готови; пржено нека донесе; и пржене комаде дара нека принесе на угодни мирис Господу.
22. И свештеник између синова његовијех, који буде помазан након њега, нека чини тако исто законом вјечним; нека се пали Господу све то;
23. И сваки дар свештеников нека се сав спали, а нека се не једе.
24. Још рече Господ Мојсију говорећи:
25. Кажи Арону и синовима његовијем, и реци: Ово је закон за жртву ради гријеха: На мјесту гдје се коље жртва паљеница, нека се коље и жртва за гријех пред Господом; светиња је над светињама.
26. Свештеник који принесе жртву за гријех нека је једе; на светом мјесту нека се једе, у тријему од шатора од састанка.
27. Што се год дотакне меса њезина биће свето; и ако ко покапа крвљу њезином хаљину, оно што покапа нека опере на светом мјесту.
28. И суд земљани у којем буде кухано нека се разбије; ако ли је кухано у суду мједеном, нека се истре и водом опере.
29. Свако мушко између свештеника нека то једе; светиња је над светињама.
30. Али ниједна жртва за гријех, од које се крв унесе у шатор од састанка да се учини очишћење од гријеха у светињи, нека се не једе, него нека се огњем сажеже."

  "3moj7": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 7. 
Други жртвени закони.
---------------------------------
1. А ово је закон за *жртву ради пријеступа; светиња је над светињама. [* 3 Мој 5, 19.]
2. *На којем се мјесту коље жртва паљеница, на оном нека се коље и жртва за пријеступ; и крвљу њезином нека се покропи олтар озго унаоколо. [*3 Мој 1, 3, 5.]
3. А *све сало њезино нека се принесе, и реп и сало што покрива цријева, [*3 Мој 3, 9, 10.]
4. И оба бубрега, и сало што је на њима и на слабинама, и мрежицу на јетри нека извади с бубрезима,
5. И нека запали то свештеник на олтару на жртву огњену Господу; то је жртва за пријеступ.
6. Свако мушко између свештеника нека је једе; на светом мјесту нека се једе; светиња је над светињама.
7. Жртва је за пријеступ као жртва за гријех, један је закон за обје; који свештеник учини њом очишћење, његово је.
8. А кад свештеник принесе чију жртву паљеницу, кожа од жртве коју принесе његова је.
9. И сваки дар печен у пећи и зготовљен у котлићу или у тави, онога је свештеника који га принесе.
10. И сваки дар замијешен с уљем или сух, свијех је синова Ароновијех, како једнога тако другога.
11. А ово је закон *за жртву захвалну, која се принесе Господу; [*3 Мој 3, 1.]
12. Ако би је ко приносио да захвали, нека принесе на жртву захвалну колаче без квасца замијешене с уљем и погаче без квасца намазане уљем, и бијелога брашна попржена с тијем колачима замијешеним с уљем.
13. Осим колача хљеб кисели нека принесе за принос свој са жртвом захвалном, којом захваљује.
14. И од свега што приноси нека принесе по једно за жртву подигнуту Господу; и то ће бити онога свештеника који покропи крвљу од жртве захвалне.
15. А месо од жртве захвалне, којом се захваљује, нека се поједе онај дан када се принесе; и нека не остаје ништа до јутра.
16. Ако ли принесе *жртву ради завјета или од воље, нека се једе онај дан кад се принесе; ако што остане, нека се поједе сјутрадан. [*3 Мој 19, 6.]
17. Ако ли што меса од те жртве остане до трећега дана, нека се сажеже огњем.
18. Ако ли би ко трећи дан јео меса од жртве захвалне, неће бити угодан онај који је принио, нити ће му се она примити, него ће бити мрска, и ко би је год јео, носиће гријех свој.
19. И месо које би се дотакло чега нечистога, да се не једе, него нека се сажеже огњем; а друго месо може јести ко је год чист.
20. А ко би јео меса од жртве захвалне принесене Господу, а не би био чист, тај да се истријеби из народа својега.
21. И ко се дотакне чега нечистога, или нечиста човјека или нечиста живинчета, или којега му драго гада нечистога, па једе меса од жртве захвалне принесене Господу, тај да се истријеби из народа својега.
22. И рече Господ Мојсију говорећи:
23. Кажи синовима Израиљевим, и реци: *Не једите сала од вола ни од овце ни од козе. [*3 Мој 3, 17.]
24. Може се узети за сваку потребу сало од живинчета које цркне или га звјерка раздре; али га не једите;
25. Ко ли би јео сало од стоке коју приноси човјек на жртву огњену Господу, нека се истријеби из народа својега онај који једе.
26. Ни *крви не једите у становима својим ни од птице нити од којега живинчета. [*3 Мој 3, 17; 17, 10-14.]
27. Сваки који би јео какву крв, нека се истријеби из народа својега.
28. Опет рече Господ Мојсију говорећи:
29. Кажи синовима Израиљевим и реци: Ко приноси жртву своју захвалну Господу, нека донесе Господу принос свој од жртве захвалне.
30. Својим рукама нека донесе што се сажиже Господу, сало с грудима нека донесе, и *груди нека се обрну тамо и амо на жртву пред Господом. [*2 Мој 29, 24; 9, 21.]
31. А свештеник нека запали сало на олтару, груди пак нек буду Арону и синовима његовијем.
32. И десно плеће од својих жртава захвалних подајте свештенику да буде жртва подигнута.
33. А који између синова Ароновијех принесе крв и сало од жртве захвалне, њему нека буде десно плеће.
34. Јер груди што се обрћу и плеће што се подиже узех од синова Израиљевих од свијех њиховијех жртава захвалних, и дадох Арону свештенику и синовима његовијем законом вјечним да се узимају од синова Израиљевих.
35. То је помазанога Арона и помазаних синова његовијех од огњених жртава Господњих од дана кад их доведе да врше службу свештеничку Господу.
36. То заповједи Господ да им од дана кад их помаза дају синови Израиљеви законом вјечним од кољена на кољено.
37. То је закон за жртву паљеницу за дар, за жртву ради гријеха и за жртву ради пријеступа, и за освештење и за жртву захвалну.
38. Што је Господ заповједио Мојсију на гори Синајској кад заповједи синовима Израиљевим у пустињи Синајској да приносе жртве своје Господу."

  "3moj8": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 8. 
Свештенство Старога завјета: посвећење Арона и свештеника. (уп. 2 Мој 29)
---------------------------------
1. И рече Господ Мојсију говорећи:
2. Узми Арона и синове његове с њим и одијело и уље помазања и теле за жртву ради гријеха и два овна и котарицу пријеснијех хљебова.
3. И сабери сав збор пред врата шатору од састанка.
4. И учини Мојсије како му заповједи Господ, и сабра се збор пред врата шатору од састанка.
5. И рече Мојсије збору: Ово је заповједио Господ да се учини.
6. И доведе Мојсије Арона и синове његове, и опра их водом.
7. И обуче му кошуљу, и опаса га појасом, и огрну га плаштем, и метну му сврх њега оплећак, и стеже око њега појас од оплећка, и опаса га њим.
8. И метну на њ напрсник, а *на напрсник метну Урим и Тумим. [*2 Мој 28, 30.]
9. Још му метну капу на главу, и на капу метну спријед плочу златну, круну свету, као што *заповједи Господ Мојсију. [*2 Мој 28, 37.]
10. И *узе Мојсије уље помазања, и помаза шатор и све ствари у њему, и освети их. [*2 Мој 30, 26.]
11. И покропи њим олтар седам пута, и помаза олтар и све справе његове, и умиваоницу и подножје њезино, да се освети.
12. И изли уља помазања на главу Арону, и помаза га да се освети.
13. И доведе Мојсије синове Аронове, и обуче им кошуље, и опаса их појасом, и веза им капице на главе, као што му бјеше заповједио Господ.
14. И доведе теле за гријех, и Арон и синови његови метнуше руке своје на главу телету за гријех.
15. И закла га Мојсије, и узевши крви његове, помаза рогове олтару унаоколо прстом својим, и очисти олтар, а осталу крв изли на подножје олтару, и освети га да се на њему чини очишћење од гријеха.
16. И узе све сало што је на цријевима, и мрежицу с јетре, и оба бубрега, и сало око њих, и запали Мојсије на олтару.
17. А теле с кожом и с месом и балегом спали огњем иза окола, као што бјеше Господ заповједио Мојсију.
18. И доведе овна за жртву паљеницу, и Арон и синови његови метнуше руке своје на главу овну;
19. И закла га Мојсије, и покропи крвљу његовом олтар озго унаоколо.
20. И исјекавши овна на дијелове, запали Мојсије главу и дијелове и сало.
21. А цријева и ноге опра водом, и тако спали Мојсије свега овна на олтару; и би жртва паљеница за угодни мирис, жртва огњена Господу, као што бјеше Господ заповједио Мојсију.
22. И доведе другога овна, овна за посвећење; и Арон и синови његови метнуше руке своје на главу овну.
23. И заклавши га Мојсије узе крви његове, и помаза њом крај деснога уха Арону и палац десне руке његове и палац десне ноге његове.
24. И доведе Мојсије синове Аронове, па и њима помаза истом крвљу крај деснога уха и палац десне руке и палац десне ноге; а осталу крв изли Мојсије по олтару унаоколо.
25. Потом узе сало и реп и све сало што је на цријевима, и мрежицу с јетре, и оба бубрега, и сало око њих, и плеће десно,
26. А из котарице у којој стајаху пријесни хљебови пред Господом узе један колач пријесан, и један колач хљеба с уљем и једну погачу, и метну на сало и на плеће десно.
27. И метну то све Арону у руке, и синовима његовијем у руке, и обрну тамо и амо за жртву обртану пред Господом.
28. Послије узевши то из руку њиховијех, Мојсије запали на олтару сврх жртве паљенице; то је посвећење на угодни мирис, жртва огњена Господу.
29. И узе Мојсије груди, и обрну их тамо и амо за жртву обртану пред Господом; и од овна посветнога допаде Мојсију дио, као што бјеше Господ заповједио Мојсију.
30. И узе Мојсије уља за помазање и крви која бјеше на олтару, и покропи Арона и хаљине његове, и синове његове и хаљине њихове с њим; и тако посвети Арона и хаљине његове, и синове његове и хаљине њихове с њим.
31. Потом рече Мојсије Арону и синовима његовијем: Кухајте то месо на вратима шатора од састанка, и ондје га једите и хљеб посветни што је у котарици, као што сам заповједио рекавши: Арон и синови његови нека једу то.
32. А што остане меса или хљеба, огњем сажезите.
33. И не излазите с врата шатора од састанка седам дана, докле се не наврше дани посвећења вашега, јер ћете се седам дана посвећивати.
34. Како је било данас, тако је Господ заповједио да се чини, да бисте се очистили од гријеха.
35. Зато на вратима шатора од састанка останите дању и ноћу за седам дана, и извршите што је Господ заповједио да извршите, да не помрете, јер ми је тако заповјеђено.
36. И Арон и синови његови учинише све што бјеше Господ заповједио преко Мојсија."

  "3moj9": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 9. 
Ступање свештеника на службу. Прву жртву Аронову огањ спаљује.
---------------------------------
1. А у осми дан сазва Мојсије Арона и синове његове и старјешине Израиљске.
2. И рече Арону: Узми теле за жртву ради гријеха и овна за жртву паљеницу, оба здрава; и принеси их пред Господом.
3. А синовима Израиљевим кажи и реци: Узмите јаре за жртву ради гријеха, и теле и јагње, обоје од године дана, и здраво, за жртву паљеницу.
4. И вола и овна за жртву захвалну, да принесете пред Господом, и дар с уљем замијешен, јер ће вам се данас јавити Господ.
5. И узеше што заповједи Мојсије, и донесоше пред шатор од састанка, и приступивши сав збор стадоше пред Господом.
6. И рече Мојсије: Учините што је заповједио Господ, и показаће вам се слава Господња.
7. И рече Мојсије Арону: Приступи к олтару, и *принеси жртву за гријех свој и жртву своју паљеницу, и очисти од гријеха себе и народ; и принеси жртву народу и очисти их од гријеха, као што је заповједио Господ. [*Јев 5, 3; 7, 27.]
8. Тада Арон приступи к олтару, и закла теле за се.
9. И синови Аронови додаше му крв, а он замочи прст свој у крв, и помаза рогове олтару; а осталу крв изли на подножје олтару.
10. А сало и бубреге и мрежицу с јетре од жртве за гријех запали на олтару, као што бјеше заповједио Господ Мојсију.
11. А месо и кожу сажеже огњем иза окола.
12. Потом закла жртву своју паљеницу, и синови Аронови додаше му крв од ње, и покропи њом олтар озго унаоколо.
13. И додаше му жртву паљеницу исјечену на дијелове заједно с главом, и запали је на олтару.
14. И оправши цријева и ноге од ње, запали их на олтару сврх жртве паљенице.
15. Потом принесе жртву народну: узе јаре за гријех које бјеше за народ, и закла га, и принесе за гријех као и прво.
16. Иза тога принесе и жртву паљеницу, и сврши по закону.
17. Принесе и дар, и узевши од њега пуну шаку запали на олтару сврх јутрење жртве паљенице.
18. Потом закла вола и овна на жртву захвалну за народ; и додаше му синови Аронови крв, и покропи њом олтар озго унаоколо.
19. Па му додаше и сало од вола, и од овна реп, и сало што покрива цријева, и бубреге и мрежицу с јетре,
20. И метнуше све сало на груди, и запали сало на олтару.
21. А груди и десно плеће обрну Арон тамо и амо на *жртву обртану пред Господом, као што бјеше Господ заповједио Мојсију. [*3 Мој 7, 30-34.]
22. Тада подиже Арон руке своје према народу и *благослови их; и сиђе свршив жртву за гријех и жртву паљеницу и жртву захвалну. [*4 Мој 6, 23.]
23. Потом уђе Мојсије с Ароном у шатор од састанка, а кад опет изађоше, благословише народ; и слава се Господња показа свему народу.
24. Јер *дође огањ од Господа, и спали на олтару жртву паљеницу и сало. И видјевши то сав народ повика и паде ничице. [*1 цар 18, 38.]"

  "3moj10": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 10. 
Огањ спаљује Надава и Авијуда. Закон за свештенослужитеље поводом овога.
---------------------------------
1. А синови Аронови, Надав и Авијуд, узевши сваки своју кадионицу метнуше огањ у њих и на огањ метнуше кад, и принесоше пред Господом огањ туђ, а то им не бјеше заповједио.
2. Тада *дође огањ од Господа и удари их, те погибоше пред Господом. [*4 Мој 16, 35.]
3. Тада рече Мојсије Арону: То је што је казао Господ говорећи: У онима који приступају к мени бићу свет и пред цијелим народом прославићу се. А Арон оћутје.
4. А Мојсије дозва Мисаила и Елисафана, синове *Озила стрица Аронова, и рече им: Ходите и изнесите браћу своју испред светиње напоље из окола. [*2 Мој 6, 22; Дап 5, 6, 9, 10.]
5. И приступише и изнесоше их у кошуљама њиховијем напоље из окола, као што рече Мојсије.
6. Тада рече Мојсије Арону и Елеазару и Итамару, синовима његовијем: Немојте *откривати глава својих, ни хаљина својих раздирати, да не изгинете и да се Господ не разгњеви на сав збор; него браћа ваша, сав род Израиљев, нека плаче ради пожара који учини Господ. [*3 Мој 21, 10.]
7. И с врата шатора од састанка немојте излазити, да не изгинете, јер је на вама уље помазања Господњега. И учинише по ријечи Мојсијевој.
8. И Господ рече Арону говорећи:
9. *Вина и силовита пића немој пити ти ни синови твоји с тобом кад улазите у шатор од састанка да не изгинете. То нека вам је уредба вјечна од кољена на кољено, [*Јез 44, 21; 1 Тим 3, 3; Тит 1, 7.]
10. Да бисте могли распознавати шта је свето шта ли није, и шта је чисто шта ли нечисто,
11. И да бисте учили синове Израиљеве свијем уредбама које им је казао Господ преко Мојсија.
12. А Мојсије рече Арону и Елеазару и Итамару, синовима његовијем који осташе: Узимајте дар што остане од огњених жртава Господњих, и једите с хљебом пријеснијем код олтара; јер је светиња над светињама.
13. Зато ћете га јести на светом мјесту, јер је дио твој и дио синова твојих од огњених жртава Господњих; јер ми је тако заповјеђено.
14. А груди од жртве обртане и плеће од жртве подизане једите на чистом мјесту, ти и синови твоји и кћери твоје с тобом; јер је тај дио дан теби и синовима твојим од захвалних жртава синова Израиљевих.
15. Плеће од жртве подизане и груди од жртве обртане доносиће се са салом што се сажиже, да се обрне тамо и амо пред Господом, и биће твоје и синова твојих с тобом законом вјечнијем, као што је заповједио Господ.
16. И Мојсије потражи јаре за гријех; али гле, бјеше изгорјело; зато се разгњеви на Елеазара и на Итамара, синове Аронове који осташе, и рече:
17. Зашто не једосте жртве за гријех на светом мјесту? Светиња је над светињама, и даде вам је Господ да носите гријех свега збора, да би се очистили од гријеха пред Господом.
18. А ето, крв њезина није унесена у светињу; ваљаше вам је јести на светом мјесту, као што сам заповједио.
19. Тада рече Арон Мојсију: Ето, данас принесоше жртву своју за гријех и жртву своју паљеницу пред Господом, и то ми се догоди. А да сам данас јео жртве за гријех, би ли било по вољи Господу?
20. Кад то чу Мојсије, приста на то."

  "3moj11": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 11. 
Закон о чистим и нечистим животињама. (уп. 5 Мој 14, 3-20)
---------------------------------
1. И рече Господ Мојсију и Арону говорећи им:
2. Кажите синовима Израиљевим и реците: Ово су *животиње које ћете јести између свијех животиња на земљи: [*Дап 10, 14.]
3. Што год има папке и папци су му раздвојени и прежива између животиња, то једите.
4. Али онијех што само преживају или што само имају папке раздвојене, не једите, као што је камила, јер прежива али нема папака раздвојених; да вам је нечиста;
5. И питоми зец, јер прежива али нема папака раздвојених; нечист да вам је;
6. И зец дивљи, јер прежива али нема папака раздвојених; нечист да вам је;
7. И свиња, јер има папке раздвојене али не прежива; нечиста да вам је.
8. Меса од њих не једите нити се стрва њихова додијевајте; јер вам је нечисто.
9. А између свега што је у води ово једите: Што год има пера и љуску у води, по мору и по ријекама, једите.
10. А што нема пера и љуске у мору и у ријекама између свега што се миче по води и живи у води, да вам је гадно.
11. Гадно да вам је; меса да им не једете, и на стрв њихов да се гадите.
12. Што год нема пера и љуске у води, то да вам је гадно.
13. А између птица ове да су вам гадне и да их не једете: орао и јастријеб и морски орао,
14. Еја и крагуј по својим врстама,
15. И сваки гавран по својим врстама,
16. И совуљага и ћук и лиска и кобац по својим врстама,
17. И буљина и гњурац и ушара,
18. И лабуд и гем и сврака,
19. И рода и чапља по својим врстама, и пупавац и љиљак.
20. Што год гамиже а има крила и иде на четири ноге, да вам је гадно.
21. Али између свега што гамиже а има крила и иде на четири ноге једите што има стегна на ногама својим, којима скаче по земљи.
22. Између њих једите ове: арба по врстама његовим, салема по врстама његовим, аргола по врстама његовим и агава по врстама његовим.
23. А што још гамиже а има крила и четири ноге, да вам је гадно.
24. И о њих ћете се оскврнити; ко се год дотакне мртва тијела њихова, да је нечист до вечера.
25. И ко би год носио мртва тијела њихова, нека опере хаљине своје, и да је нечист до вечера.
26. Свака животиња која има папке али нераздвојене и не прежива, да вам је нечиста; ко их се год дотакне, да је нечист.
27. И што год иде на шапама између свијех животиња четвороногих, да вам је нечисто; ко би се дотакао стрва њихова, да је нечист до вечера.
28. И ко би носио стрв њихов, нека опере хаљине своје, и да је нечист до вечера; то да вам је нечисто.
29. И између животиња које пужу по земљи да су вам нечисте: ласица и миш и корњача по својим врстама,
30. И јеж и гуштер и твор и пуж и кртица.
31. То вам је нечисто између животиња које пужу; ко их се дотакне мртвијех, да је нечист до вечера.
32. И свака ствар на коју падне које од њих мртво биће нечиста, била справа дрвена или хаљина или кожа или торба, и свака ствар која треба за какав посао, нека се метне у воду, и да је нечиста до вечера, послије да је чиста.
33. А сваки суд земљани, у који падне што од тога, и што год у њему буде, биће нечист, и разбијте га.
34. И свако јело што се једе, ако на њега дође онаква вода, да је нечисто, и свако пиће што се пије у сваком таком суду, да је нечисто.
35. И на што би пало што од тијела њихова мртва, све да је нечисто, и пећ и огњиште нека се развали, јер је нечисто и нека вам је нечисто.
36. А студенац и убао, гдје се вода скупља, биће чист; али што се дотакне стрва њихова, биће нечисто.
37. Ако ли што од стрва њихова падне на сјеме које се сије, оно ће бити чисто.
38. Али ако буде полито сјеме водом, па онда падне што од стрва њихова на сјеме, да вам је нечисто.
39. И кад угине животиња од онијех које једете, ко се дотакне стрва њезина, да је нечист до вечера.
40. А ко би јео од стрва њезина, нека опере хаљине своје и да је нечист до вечера; и ко би однио стрв њезин, нека опере хаљине своје, и да је нечист до вечера.
41. И све што пуже по земљи, да вам је гадно, да се не једе.
42. Што год иде на трбуху и што год иде на четири ноге или има више нога између свега што пуже по земљи, то не једите, јер је гад.
43. Немојте се поганити ничим што гамиже и немојте се скврнити њима, да не будете нечисти с њих.
44. Јер ја сам Господ Бог ваш; за то се освећујте и *будите свети; јер сам ја свет; и немојте се скврнити ничим што пуже по земљи. [*3 Мој 19, 2.]
45. Јер ја сам Господ, који сам вас извео из земље Мисирске да вам будем Бог; будите дакле свети, јер сам ја свет.
46. Ово је закон за звијери и за птице, и за све животиње што се мичу по води, и за сваку душу живу која пуже по земљи,
47. Да се распознаје нечисто од чистога и животиња која се једе од животиње која се не једе."

  "3moj12": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 12. 
Очишћење за породиље.
---------------------------------
1. И рече Господ Мојсију говорећи:
2. Кажи синовима Израиљевијем и реци: Кад *жена затрудни и роди мушко, нечиста да је седам дана, као у дане кад се одваја ради немоћи своје, биће нечиста. [*3 Мој 15, 19.]
3. А у *осми дан нека се обреже дијете. [*1 Мој 17, 12; Лк 2, 21; Јн 7, 22.]
4. А она још тридесет и три дана нека остане чистећи се од крви; ниједне свете ствари да се не додијева и у светињу да не иде док се не наврше дани чишћења њезина.
5. А кад роди женско, онда да је нечиста двије недјеље дана, као кад се одваја ради немоћи своје, и шездесет и шест дана нека остане чистећи се од крви.
6. А кад се наврше дани чишћења њезина ради сина или ради кћери, нека донесе свештенику на врата шатора од састанка јагње од године за жртву паљеницу, и голупче или грлицу за жртву ради гријеха.
7. И свештеник ће принијети жртву пред Господом и очистиће је од гријеха њезина; и тако ће се очистити од течења крви своје. То је закон за жену кад роди мушко или женско.
8. *Ако ли не може дати јагњета, онда нека узме двије грлице или два голубића, једно за жртву паљеницу а друго за жртву ради гријеха; и очистиће је свештеник од гријеха њезина и биће чиста. [*Лк 2, 22.]"

  "3moj13": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 13. 
Закон о установљењу губе на људима и хаљинама.
---------------------------------
1. Још рече Господ Мојсију и Арону говорећи:
2. Човјек у којега би на кожи тијела његова био оток или краста или бубуљица, и било би на кожи тијела његова налик на губу, нека се доведе к Арону свештенику или ка којему сину његову свештенику.
3. И нека свештеник види бољетицу на кожи тијела његова; ако длака на бољетици буде побијељела и бољетица буде на очи нижа од остале коже тијела његова, онда је губа; па кад је види свештеник, прогласиће га даје нечист.
4. Ако ли буде бијела бубуљица на кожи тијела његова и не буде на очи нижа од остале коже нити длака на њој побијељела, онда нека затвори свештеник за седам дана човјека с таквом бољетицом.
5. А седмога дана нека види свештеник; ако опази да је бољетица остала како је била и није се даље разишла по кожи, нека га затвори свештеник опет за седам дана.
6. И нека га свештеник опет види седмога дана, па ако опази да се бољетица смањала и није се даље разишла по кожи, прогласиће га свештеник да је чист; краста је; и он нека опере хаљине своје и биће чист.
7. Ако ли се даље рашири краста по кожи његовој, пошто га свештеник види и прогласи да је чист, наново нека се покаже свештенику;
8. Ако види свештеник да се краста раширила по кожи његовој, прогласиће свештеник да је нечист; губа је.
9. Кад је губа на човјеку, нека га доведу к свештенику.
10. И свештеник нека га види; ако буде бијел оток на кожи и длака буде побијељела, ако би и здраво месо било на отоку,
11. Губа је застарјела на кожи тијела његова; зато ће га свештеник прогласити да је нечист, и неће га затворити, јер је нечист.
12. Ако ли се губа изаспе по кожи и покрије сву кожу човјеку од главе до пете, гдје би год свештеник очима погледао,
13. Кад свештеник види да је губа покрила сву кожу на њему, прогласиће да је човјек чист, јер је све побијељело па је чист.
14. Али ако се покаже на њему дивље месо, биће нечист.
15. Па кад свештеник види дивље месо, прогласиће га да је нечист; оно је дивље месо нечисто, губа је.
16. А кад би се дивље месо промијенило и побијељело, нека дође к свештенику.
17. И кад види свештеник да је бољетица побијељела свештеник ће прогласити да је чист; чист је.
18. Кад у кога на кожи буде чир, па прође,
19. А послије на мјесту гдје је био чир изађе оток бијел или бубуљица бијела и црвенкаста, нека се покаже свештенику.
20. Ако свештеник види да је на очи нижа од остале коже и длака на њој побијељела, прогласиће га свештеник да је нечист, губа је, изашла је из чира.
21. Ако ли свештеник гледајући види да није длака на њој побијељела нити је нижа од коже, него се смањила, онда ће га затворити свештеник за седам дана.
22. Ако се рашири по кожи, онда ће га свештеник прогласити да је нечист; болест је.
23. Ако ли остане на свом мјесту бубуљица и не рашири се, пожиљак је од чира; зато ће га свештеник прогласити да је чист.
24. Ако се ко по кожи ожеже огњем, па пошто се залијечи остане бубуљица бијела и црвенкаста или само бијела,
25. Нека га види свештеник; ако длака на бубуљици буде побијељела и ако на очи буде нижа него кожа, губа је, изашла је из ожеглине; зато ће га свештеник прогласити да је нечист; губа је.
26. Ако ли свештеник види да на бубуљици нема бијеле длаке нити је нижа од коже, него се смањала, затвориће га за седам дана.
27. Па ће је седмога дана погледати свештеник; ако се буде раширила по кожи, тада ће га свештеник прогласити да је нечист; губа је.
28. Ако ли бубуљица буде остала на свом мјесту, и не буде се раширила по кожи, него се смањила, онда је рана од тога што се ожегао; зато ће га свештеник прогласити да је чист, јер је пожиљак од ожеглине.
29. Ако у човјека или у жене буде бољетица на глави или на бради,
30. Свештеник нека види бољетицу; ако на очи буде нижа од остале коже и на њојзи длака жућкаста и танка, свештеник ће прогласити да је нечист; оспа је, губа на глави или на бради;
31. А кад свештеник види бољетицу и опази да на очи није нижа од остале коже и да нема на њој црне длаке, тада ће затворити свештеник за седам дана онога на ком је оспа.
32. Па кад свештеник седми дан види а оспа се није даље разишла нити длака на њој пожутјела, нити је на очи оспа нижа од коже,
33. Тада нека се обрије, али оспу да не обрије, и свештеник нека затвори још за седам дана онога на ком је оспа.
34. И седмога дана нека свештеник опет види оспу; ако опази да се оспа није даље разишла по кожи нити је на очи ниже од остале коже, тада ће га прогласити свештеник да је чист, па нека опере хаљине своје, и биће чист.
35. Ако ли се рашири оспа по кожи, пошто буде проглашен да је чист,
36. Тада нека га види свештеник; ако се буде раширила оспа по кожи, нека више не гледа свештеник има ли жутијех длака; нечист је.
37. Ако ли опази да је оспа остала гдје је била и да је црна длака израсла по њој, залијечила се оспа, чист је, и свештеник ће прогласити да је чист.
38. Кад у човјека или у жене буду бубуљице по кожи тијела њихова, бубуљице бијеле,
39. Свештеник нека види; ако на кожи тијела њихова буду бијеле бубуљице мале, бијела је оспа изашла по кожи, чист је.
40. Коме опадне коса с главе, ћелав је, чист је.
41. Ако му сприједа опадне коса с главе, пола је ћелав, и чист је.
42. Кад на глави сасвијем ћелавој или пола ћелавој буде бијела и црвенкаста бољетица, губа је, изашла на глави свој ћелавој или пола ћелавој.
43. И нека га види свештеник; ако опази да је бијел и црвенкаст оток на глави свој ћелавој или пола ћелавој налик на губу по кожи осталога тијела,
44. Човјек је губав, нечист је, и свештеник ће га прогласити да је нечист; губа му је на глави.
45. А губавац на ком је та болест, нека иде у хаљинама раздртијем и гологлав, и уста нека застре, и нека виче: Нечист, нечист.
46. Докле је год болест на њему, нека буде нечист; нечист је, нека живи сам, *иза окола нека му буде стан. [*4 Мој 5, 2.]
47. И ако на хаљини буде губа, на хаљини вуненој или ланеној,
48. Или на основи или на поучици од лана или од вуне, или на кожи, или на чем год од коже,
49. И ако бољетица буде зеленкаста или црвенкаста на хаљини или на кожи или на основи или на поучици или на чем год од коже, губа је, и нека се покаже свештенику.
50. И кад види свештеник болест, нека затвори за седам дана ствар на којој је губа.
51. И седмога дана ако види да се даље разишла болест по хаљини или по основи или по поучици или по кожи или по чему год од коже, љута је губа болест она, ствар је нечиста.
52. Зато нека спали ону хаљину или основу или поучицу од вуне или од лана, или што год буде од коже, на чем буде болест; јер је љута губа, огњем нека се спали.
53. Ако ли опази свештеник да се болест није разишла по хаљини или по основи или поучици, или по чему год од коже,
54. Тада нека заповједи свештеник да се опере оно на чем је болест, па онда нека затвори опет за седам дана.
55. Па нека види свештеник пошто се опере ствар на којој је болест, и ако опази да болест није промијенила боје своје, ако се и не буде даље разишла, ствар је нечиста, спали је огњем; јер је љута губа на горњој или на доњој страни.
56. Ако ли види свештеник да се мјесто смањило пошто је опрано, онда нека га откине од хаљине или од коже или од основе или од поучице.
57. Ако ли се опет покаже на хаљини или на основи или на поучици или на чем год од коже, губа је која се шири, огњем спали оно на чем буде.
58. А хаљину или основу или поучицу или што му драго од коже, кад опереш, па отиде с њега та болест, опери још једном, и биће чисто.
59. Ово је закон за губу на хаљини вуненој или ланеној, или на основи или на поучици, или на чем год од коже, како се може знати је ли што чисто или нечисто."

  "3moj14": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 14. 
Закон о чишћењу губе на људима и кућама.
---------------------------------
1. Још рече Господ Мојсију говорећи:
2. Ово је закон за губавца кад се чисти: *Нека се доведе к свештенику, [*Мт 8, 4.]
3. А свештеник нека изађе иза окола; и ако види да је излијечена губа на губавцу,
4. Онда ће заповједити свештеник ономе који се чисти да узме две птице живе чисте, и дрво кедрово и црвца и исопа.
5. И нека заповједи свештеник да се једна птица закоље над судом земљаним и над водом живом.
6. Па нека узме живу птицу и дрво кедрово и црвац и исоп, и све то заједно са живом птицом нека замочи у крв од птице заклане над водом живом.
7. И нека покропи седам пута онога који се чисти од губе, и нека га прогласи да је чист, и нека пусти живу птицу у поље.
8. Тада који се чисти нека опере хаљине своје и обрије све длаке своје, и нека се окупа у води и биће чист; потом нека уђе у око, али да стоји напољу не улазећи у свој шатор седам дана.
9. А у седми дан нека обрије све длаке своје, главу и браду и обрве над очима, и све длаке своје нека обрије, и нека опере хаљине своје, па нека се окупа у води и биће чист.
10. А у осми дан нека узме два јагњета здрава и једну овцу од године здраву и три десетине ефе бијелога брашна замијешена с уљем за дар, и један лог уља.
11. А свештеник који га чисти нека постави онога који се чисти заједно с тијем стварима пред Господом на вратима шатора од састанка.
12. И узевши свештеник једно јагње, нека га принесе на жртву за пријеступ заједно с логом уља, и нека обрне тамо и амо пред Господом на жртву обртану.
13. А послије нека закоље јагње на мјесту гдје се коље жртва за гријех и жртва паљеница на светом мјесту, јер *жртва за пријеступ припада свештенику као и жртва за гријех; светиња је над светињама. [*3 Мој 7, 7.]
14. Тада нека свештеник узме крви од жртве за пријеступ и *помаже крај деснога уха ономе који се чисти и палац десне руке његове и палац десне ноге његове. [*3 Мој 8, 23.]
15. Потом нека узме свештеник од лога уља и налије на длан свој лијеви.
16. Па нека замочи свештеник прст од десне руке своје у уље што му је на лијевом длану, и нека покропи уљем с прста својега седам пута пред Господом.
17. А осталијем уљем што му је на длану нека помаже свештеник крај деснога уха ономе који се чисти, и палац десне руке његове и палац десне ноге његове по крви жртве за пријеступ.
18. А што још остане уља на длану свештенику, онијем нека намаже главу ономе који се чисти, и тако ће га очистити свештеник пред Господом.
19. Потом нека свештеник принесе жртву за гријех, и очистиће онога који се чисти од своје нечистоте; а послије нека закоље жртву паљеницу.
20. И нека принесе свештеник жртву паљеницу заједно с даром на олтару; и тако ће га очистити, и биће чист.
21. Али ако је сиромах те не може донијети толико, онда нека узме једно јагње за жртву ради пријеступа да се принесе жртва обртана за очишћење његово, и једну десетину ефе бијелога брашна замијешена с уљем за дар, и лог уља,
22. И двије грлице или два голубића, које може прискрбити, да буде једно жртва за гријех, а друго жртва паљеница.
23. И то нека донесе у осми дан својега чишћења свештенику на врата шатора од састанка пред Господом.
24. Тада свештеник нека узме јагње за пријеступ и лог уља, и то нека свештеник обрне пред Господом за жртву обртану.
25. И нека закоље јагње за жртву ради пријеступа, и узевши свештеник крви од жртве за пријеступ нека помаже крај деснога уха ономе који се чисти и палац десне руке његове и палац десне ноге његове.
26. И уља нека налије свештеник на длан свој лијеви,
27. Па нека замочи прст од десне руке своје у уље што му је на лијевом длану, и покропи њим седам пута пред Господом.
28. И уљем што му је на длану нека помаже свештеник крај деснога уха ономе који се чисти, и палац десне руке његове и палац десне ноге његове по мјесту гдје је крв од жртве за пријеступ.
29. А што остане уља на длану свештенику, онијем нека намаже главу ономе који се чисти; и тако ће га очистити пред Господом.
30. Тако нека учини и с једном грлицом или голупчетом од онијех које прискрби.
31. Што је прискрбио, једно ће бити жртва за гријех, а друго жртва паљеница с даром; и тако ће свештеник очистити пред Господом онога који се чисти.
32. То је закон за губавца који не може прискрбити свега што треба за очишћење.
33. И рече Господ Мојсију и Арону говорећи:
34. Кад дођете у земљу Хананску, коју ћу вам ја дати да је ваша, па кад пустим губу на коју кућу у земљи коју ћете држати,
35. Онда онај чија је кућа нека дође и јави свештенику говорећи: Чини ми се као да је губа на кући.
36. А свештеник нека заповједи да се испразни кућа прије него он дође да види губу, да се не би оскврнило што је у кући; потом нека дође свештеник да види кућу.
37. Па кад види болест, ако буде болест на зидовима кућним као рупице зеленкасте или црвенкасте и на очи ниже од зида,
38. Нека изађе свештеник из куће оне на врата кућна, и затвори кућу за седам дана.
39. Послије опет нека дође свештеник у седми дан, па ако види да се болест даље разишла по зидовима кућним,
40. Заповједиће свештеник да поваде камење на ком је болест и да га баце иза града на мјесто нечисто,
41. А кућу заповједиће да остружу изнутра свуда унаоколо, и прах што састружу да проспу иза града на мјесто нечисто,
42. И да узму друго камење и углаве на мјесто гдје је било пређашње камење; тако и блато друго узевши да олијепе кућу.
43. Ако се поврати болест и опет израсте по кући, пошто се повади камење и оструже кућа и наново олијепи,
44. Тада дошав свештеник ако види да се болест разишла по кући, љута је губа на кући, нечиста је.
45. Нека се разруши она кућа, камење и дрва и сав лијеп од оне куће, и нека се изнесе иза града на мјесто нечисто.
46. А ко би ушао у кућу ону док је затворена, да је нечист до вечера.
47. И ко би спавао у оној кући, нека опере хаљине своје; тако и ко би јео у оној кући, нека опере хаљине своје.
48. Ако ли свештеник дошав види да се није болест разишла по кући пошто је кућа наново олијепљена, нека прогласи свештеник да је чиста, јер се излијечила болест.
49. И нека узме да би се кућа очистила две птице и дрво кедрово и црвца и исопа,
50. И нека закоље једну птицу над судом земљаним над водом живом.
51. Па нека узме дрво кедрово и исоп и црвац и другу птицу живу, и нека замочи у крв од заклане птице и у воду живу, и покропи кућу седам пута.
52. И тако ће очистити кућу ону крвљу птичијом и водом живом и птицом живом и дрветом кедровијем и исопом и црвцем.
53. Па онда нека пусти птицу живу иза града у поље; и очистиће кућу, и биће чиста.
54. Ово је закон за сваку губу и за оспу,
55. За губу на хаљини и на кући,
56. И за оток и за красту и за бубуљицу,
57. Да се зна кад је ко нечист и кад је ко чист. То је закон за губу."

  "3moj15": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 15. 
О тјелесној нечистоћи.
---------------------------------
1. Још рече Господ Мојсију и Арону говорећи:
2. Кажите синовима Израиљевим и реците им: *Коме човјеку тече сјеме од тијела његова, нечист је. [*4 Мој 5, 2.]
3. А оваква је нечистота његова од тога течења: Ако испусти тијело његово течење своје, или се устави течење у тијелу његову, нечистота је на њему.
4. Свака постеља на коју леже онај коме тече сјеме, да је нечиста; и све на што сједе, да је нечисто.
5. И ко се год дотакне постеље његове, нека опере хаљине своје и нека се окупа у води, и биће нечист до вечера.
6. И ко сједе на оно на чим је сједио онај коме тече сјеме, нека опере хаљине своје и нека се окупа у води, и биће нечист до вечера.
7. И ко се дотакне тијела онога коме тече сјеме, нека опере хаљине своје и нека се окупа у води, и биће нечист до вечера.
8. И ако онај коме тече сјеме пљуне на чистога, он нека опере хаљине своје и нека се окупа у води, и биће нечист до вечера.
9. И свако седло на ком би сједио онај коме тече сјеме, да је нечисто.
10. И ко би се дотакао чега год што је било под њим, да је нечист до вечера; и ко би што такво носио, нека опере хаљине своје и окупа се у води, и биће нечист до вечера.
11. И кога би се дотакао онај коме тече сјеме не оправши руку својих водом, нека опере хаљине своје и окупа се у води, и биће нечист до вечера.
12. И *суд земљани којега би се дотакао онај коме тече сјеме, нека се разбије, а дрвени суд нека се опере водом. [*3 Мој 11, 33.]
13. А кад се онај коме тече сјеме очисти од течења својега, нека броји седам дана пошто се очисти, и нека опере хаљине своје и нека тијело своје опере водом живом, и биће чист.
14. А у осми дан нека узме двије грлице или два голубића, и нека дође пред Господа на врата шатора од састанка, и нека их да свештенику.
15. И свештеник нека принесе једно од њих на жртву за гријех, а друго на жртву паљеницу; тако ће га очистити свештеник пред Господом од течења његова.
16. И *човјек коме изађе сјеме кад спава са женом нека опере водом цијело тијело своје, и биће нечист до вечера. [*3 Мој 22, 4.]
17. И свака хаљина и свака кожа на којој буде тако сјеме, нека се опере водом и биће нечисто до вечера.
18. И жена код које буде спавао таки човјек, и она и он нека се окупају у води и биће нечисти до вечера.
19. А жена кад има вријеме, кад иде крв од тијела њезина, нека се одваја седам дана, и ко је се год дотакне, да је нечист до вечера.
20. И на што год легне док се одваја, да је нечисто, и на што год сједе, даје нечисто.
21. И ко се дотакне постеље њезине, нека опере хаљине своје и нека се окупа у води, и биће нечист до вечера.
22. И ко се дотакне чега на чем је она сједјела, нека опере хаљине своје и нека се окупа у води, и биће нечист до вечера.
23. И што би год било на постељи њезиној или на чем је она сједјела, па се ко дотакне тога, да је нечист до вечера.
24. А ко би спавао с њом те би нечистота њезина дошла на њ, да је нечист седам дана, и постеља на којој лежи да је нечиста.
25. А жена од које би ишла крв дуго времена или осим обичнога времена или у обично вријеме али дуже, докле год тече нечистота њезина биће нечиста као у вријеме кад се одваја.
26. Постеља на којој лежи докле јој год крв иде, да јој је као постеља кад се одваја; и на чем би год сједјела да је нечисто као што је нечисто кад се одваја.
27. И ко се год дотакне тијех ствари, нечист је; зато нека опере хаљине своје и окупа се у води, и биће нечист до вечера.
28. А *кад се очисти од течења крви своје, нека броји седам дана, па онда да је чиста. [*З Мој 15, 13.]
29. И у осми дан нека узме двије грлице или два голубића, и нека их однесе свештенику на врата шатора од састанка.
30. И нека свештеник принесе једно на жртву за гријехе а друго на жртву паљеницу, и очистиће је свештеник пред Господом од течења нечистоте њезине.
31. Тако ћете одлучивати синове Израиљеве од нечистота њиховијех, да не гину с нечистота својих скврнећи шатор мој што је усред њих.
32. То је закон за онога коме тече сјеме и коме изађе сјеме кад спава са женом те буде нечист,
33. И за жену кад болује од течења крви своје, и за свакога који болује од течења свога, било мушко или женско, и за човјека који би лежао с нечистом."

  "3moj16": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 16. 
Велики дан очишћења и помирења. (уп. 23, 26-32; 4 Мој 29, 7-11; Јев 9, 7-14)
---------------------------------
1. И рече Господ Мојсију *пошто погибоше два сина Аронова, а погибоше кад приступише пред Господа, [*3 Мој 10, 1, 2.]
2. И каза Господ Мојсију: Реци Арону, брату својему, да не улази у свако доба у светињу иза завјесе пред заклопац који је на ковчегу, да не погине, јер ћу се у облаку над заклопцем јављати.
3. С овијем нека улази Арон у светињу: С *јунцем за жртву ради гријеха и с овном за жртву паљеницу. [*3 Мој 4, 3.]
4. *Свету кошуљу ланену нека обуче, и гаће ланене нека су на тијелу његову, и нека се опаше појасом ланенијем и капу ланену нека метне на главу; то су хаљине свете, и нека опере тијело своје водом, па онда нека их обуче. [*2 Мој 28, 39, 42, 43.]
5. А од збора синова Израиљевијех нека узме два јарца за жртву ради гријеха, и једнога овна за жртву паљеницу.
6. И нека принесе Арон јунца својега на жртву за гријех и *очисти себе и дом свој. [*Јев 7, 27.]
7. Потом нека узме два јарца, и нека их метне пред Господа на врата шатора од састанка.
8. И нека Арон баци ждријеб за та два јарца, један ждријеб Господу, а други ждријеб Азазелу.
9. И нека Арон принесе на жртву јарца на којега падне ждријеб Господњи, нека га принесе на жртву за гријех.
10. А јарца на којега падне ждријеб Азазелов нека метне жива пред Господа, да учини очишћење на њему, па нека га пусти у пустињу Азазелу.
11. И нека Арон принесе јунца својега на жртву за гријех и очисти себе и дом свој, и нека закоље јунца својега на жртву за гријех.
12. И нека узме кадионицу пуну жеравице с олтара, који је пред Господом, и пуне прегршти када мириснога истуцанога, и нека унесе за завјесу.
13. И нека метне кад на огањ пред Господом, да дим од када заклони заклопац који је на свједочанству; тако неће погинути.
14. Послије нека узме крви од јунца и покропи с прста својега по заклопцу према истоку, а пред заклопцем нека седам пута покропи том крвљу с прста својега.
15. И нека закоље јарца на жртву за гријех народни, и нека унесе крв његову иза завјесе; и нека учини с крвљу његовом као што је учинио с крвљу јунчијом, и покропи њом по заклопцу и пред заклопцем.
16. И тако ће очистити светињу од нечистота синова Израиљевих и од пријеступа њиховијех у свијем гријесима њиховијем; тако ће учинити и у шатору од састанка, који је међу њима усред нечистота њиховијех.
17. А нико да не буде у шатору од састанка кад он уђе да чини очишћење у светињи, докле не изађе и сврши очишћење за се и за дом свој и за сав збор Израиљски.
18. А нека изађе к олтару који је пред Господом, и *очисти га; и узевши крви од јунца и крви од јарца, нека помаже рогове олтару унаоколо; [*2 Мој 30, 10; 3 Мој 4, 7, 18; Јев 9, 22, 23.]
19. И нека га покропи озго истом крвљу с прста својега седам пута; тако ће га очистити и *посветити га од нечистота синова Израиљевих. [*Јез 43, 20.]
20. А кад *очисти светињу и шатор од састанка и олтар, тада нека доведе јарца живога. [*3 Мој 16, 16; Јез 45, 20.]
21. И метнувши Арон обје руке своје на главу јарцу живому, нека исповједи над њим сва безакоња синова Израиљевих и све пријеступе њихове у свијем гријесима њиховијем, и *метнувши их на главу јарцу, нека га да човјеку спремном да га истјера у пустињу. [*Ис 53, 6.]
22. И јарац ће однијети на себи сва безакоња њихова у пустињу; и пустиће онога јарца у пустињу.
23. Потом нека опет уђе Арон у шатор од састанка и свуче хаљине ланене које је обукао кад је ишао у светињу, и ондје нека их остави.
24. Па нека опере тијело своје на светом мјесту и обуче своје хаљине; и изашав нека принесе своју жртву паљеницу и народну жртву паљеницу, и очисти себе и народ.
25. А сало од жртве за гријех нека запали на олтару.
26. А ко одведе јарца за Азазела, нека опере хаљине своје и окупа тијело своје у води, па онда нека уђе у око.
27. А *јунца за гријех и јарца за гријех, од којих је крв унесена да се учини очишћење у светињи, нека изнесу напоље из окола, и нека спале огњем коже њихове и месо њихово и балегу њихову. [*З Мој 4, 12; Јев 13, 11.]
28. А ко их спали, нека опере хаљине своје и окупа тијело своје у води, па онда нека дође у око.
29. И ово нека вам буде вјечна уредба: Десети дан седмога мјесеца мучите душе своје, и не радите никаквога посла, ни домородац ни дошљак који се бави међу вама.
30. Јер у тај дан бива очишћење за вас, да се *очистите; бићете очишћени од свијех гријеха својих пред Господом. [*Јев 10, 1, 2.]
31. То нека вам је почивање суботно, и мучите душе своје по уредби вјечној.
32. А свештеник који буде помазан и који буде освећен да врши службу свештеничку намјесто оца својега, он нека очишћа обукавши се у хаљине ланене, хаљине свете.
33. И нека очисти светињу свету и шатор од састанка; и олтар нека очисти; и свештенике и сав народ сабрани нека очисти.
34. И ово нека вам је вјечна уредба да очишћате синове Израиљеве од свијех гријеха њиховијех једанпут у години. И учини Мојсије како му заповједи Господ."

  "3moj17": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 17. 
Одређивање мјеста за жртве. Забрањено јести крв.
---------------------------------
1. Још рече Господ Мојсију говорећи:
2. Кажи Арону и синовима његовијем и свијем синовима Израиљевијем, и реци им: Ово је заповједио Господ говорећи:
3. Ко год од дома Израиљева закоље вола или јагње или козу у околу, или ко год закоље изван окола,
4. А не доведе на врата шатора од састанка, да принесе принос Господу пред шатором Господњим, крив је за крв; пролио је крв; зато да се истријеби онај човјек из народа својега.
5. Зато синови Израиљеви нека доведу жртве своје, које би клали у пољу, нека их доведу Господу на врата шатора од састанка к свештенику, и нека принесу жртве захвалне Господу.
6. И свештеник нека покропи крвљу по олтару Господњем на вратима шатора од састанка, и сало нека запали на угодни мирис Господу.
7. И нека више не приносе жртве своје *ђаволима, са којима они чине прељубу. Ово нека им буде закон вјечан од кољена на кољено. [*5 Мој 32, 17.]
8. Зато им реци: Ко би год од дома Израиљева или између странаца који се баве међу њима принео жртву паљеницу или другу жртву,
9. А не би је довео на врата шатора од састанка да је принесе Господу, тај човјек да се истријеби из народа својега.
10. И *ко би год од дома Израиљева или између странаца који се баве међу њима јео какве год крви, окренућу лице своје насупрот оному човјеку који буде јео крви, и истријебићу га из народа његова. [*3 Мој 3, 17.]
11. Јер је душа тијелу у крви; а ја сам вам је одредио за олтар да се чисте душе ваше; јер је крв што душу очишћа.
12. Зато рекох синовима Израиљевим: Нико између вас да не једе крви; ни дошљак који се бави међу вама да не једе крви.
13. И ко би год између синова Израиљевих или између дошљака који се баве код њих уловио звјерку или птицу, која се једе, нека исциједи крв из ње, и заспе је земљом.
14. *Јер је душа свакога тијела крв његова, то му је душа. Зато рекох синовима Израиљевим: Крви ниједнога тијела не једите, јер је душа свакога тијела крв његова. Ко би је год јео, да се истријеби. [*1 Мој 9, 4.]
15. А ко би јео месо од животиње која цркне или коју раскине звјерка, био домородац или дошљак, нека опере хаљине своје и окупа се у води, и биће нечист до вечера, а послије ће бити чист.
16. Ако ли их не опере, и тијела својега не окупа, носиће безакоње своје."

  "3moj18": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 18. 
Забрана женидбе и удадбе са блиским сродницима и забрана других великих гријехова.
---------------------------------
1. Још Рече Господ Мојсију говорећи:
2. Кажи синовима Израиљевим, и реци им: Ја сам Господ Бог ваш.
3. Немојте чинити што се чини у земљи Мисирској, у којој сте живјели, нити чините *што се чини у земљи Хананској, у коју вас водим, и по уредбама њиховијем немојте живјети. [*2 Мој 23, 24.]
4. Него моје законе вршите и моје уредбе држите живећи по њима. Ја сам Господ Бог ваш.
5. Држите уредбе моје и законе моје; *ко их врши, жив ће бити кроз њих. Ја сам Господ. [*Јез 20, 11; Рим 10, 5; Гал 3, 12.]
6. Нико да не приступа к родици својој по крви, да открије голотињу њезину. Ја сам Господ.
7. Голотиње оца својега ни голотиње матере своје не откриј; мати ти је; не откриј голотиње њезине.
8. *Голотиње жене оца својега не откриј; голотиња је оца твојега. [*5 Мој 27, 20; 1 Кор 5, 1.]
9. Голотиње сестре своје, кћери оца својега или кћери матере своје, која је рођена у кући или изван куће, не откриј голотиње њихове.
10. Голотиње кћери сина својега, или кћери кћери своје не откриј, јер је твоја голотиња.
11. Голотиње кћери жене оца својега, коју је родио отац твој, не откриј; сестра ти је.
12. Голотиње сестре оца својега не откриј; једна је крв с оцем твојим.
13. Голотиње сестре матере своје не откриј; јер је једна крв с матером твојом.
14. Голотиње брата оца својега не откриј приступајући к жени његовој; стрина ти је.
15. Голотиње жене сина својега не откриј; снаха ти је, не откриј голотиње њезине. [*1 Мој 38, 18.]
16. Голотиње жене брата својега не откриј; голотиња је брата твојега.
17. Голотиње жене и кћери њезине не откриј; кћери сина њезина ни кћери кћери њезине немој узети да откријеш голотињу њихову; једна су крв; зло је.
18. Немој узети жене преко једне жене, да је уцвијелиш откривајући голотињу другој за живота њезина.
19. *К жени докле се одваја због нечистоте своје не иди да откријеш голотињу њезину. [*Јез 18, 6; 22, 10.]
20. Са женом ближњега својега не лези скврнећи се с њом.
21. *Од сјемена својега не дај да се однесе Молоху, да не оскврниш имена Бога својега; ја сам Господ. [*2 цар 21, 6.]
22. С мушкарцем не лези као са женом; гадно је.
23. *Живинчета никаквога немој облежати скврнећи се с њим; и жена да не легне под живинче; грдило је. [*2 Мој 22, 19.]
24. Немојте се скврнити ниједном овом стварју; јер су се свијем тијем стварима оскврнили народи које ћу одагнати испред вас.
25. Јер се оскврнила земља, и неваљалство ћу њезино походити на њој, и изметнуће земља становнике своје.
26. Него ви држите законе моје и уредбе моје, и не чините ниједнога овога гада, ни домородац ни дошљак који се бави међу вама;
27. Јер све ове гадове чинише људи у овој земљи који су били прије вас, и земља је од тога оскврњена;
28. Да не изметне земља вас, ако је оскврните, као што је изметнула народ који је био прије вас.
29. Јер ко учини што год од овијех гадова, истријебиће се из народа својега душе које учине.
30. Зато држите што сам наредио да се држи, да не чините што од гаднијех обичаја који су били прије вас, и да се не скврните о њих. Ја сам Господ Бог ваш."

  "3moj19": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 19. 
Поједини прописи о култу и о животу у заједници.
---------------------------------
1. Још Рече Господ Мојсију говорећи:
2. Кажи свему збору синова Израиљевих, и реци им: *Будите свети, јер сам ја свет, Господ Бог ваш. [*3 Мој 11, 44; 1 Пет 1, 16.]
3. Сваки да се боји матере своје и оца својега; и *држите суботе моје; ја сам Господ Бог ваш. [*2 Мој 20, 8.]
4. *Не обраћајте се к идолима, и богова ливенијех не градите себи; ја сам Господ Бог ваш. [*2 Мој 20, 4.]
5. А *кад приносите жртву захвалну Господу, приносите је драге воље. [*3 Мој 7, 16.]
6. У који је дан принесете, нека се једе, и сјутрадан; а што остане до трећега дана, нека се огњем сажеже.
7. А ако би се што јело трећи дан, гад је, неће бити угодна.
8. Ко би је год јео, носиће своје безакоње, јер оскврни светињу Господу; зато ће се истријебити она душа из народа својега.
9. А кад *жањете род земље своје, немој пожети сасвијем њиве своје, нити пабирчи по жетви. [*3 Мој 23, 22; 5 Мој 24, 19; Рута 2, 15, 16.]
10. Ни винограда својега немој пабирчити, и немој купити зрна која падну по винограду твојем; него остави сиромаху и дошљаку. Ја сам Господ Бог ваш.
11. *Не крадите; не лажите и не варајте ближњега својега. [*Мој 20, 15.]
12. *Не куните се именом мојим криво; јер ћеш оскврнити име Бога својега. Ја сам Господ. [*2 Мој 20, 7; Мт 5, 33.]
13. *Не закидај ближњега својега и не отимај му; плаћа надничарова да не преноћи код тебе до јутра. [*5 Мој 24, 14, 15; Јак 5, 4.]
14. Немој псовати глуха, ни *пред слијепца метати што да се спотакне; него се бој Бога својега; ја сам Господ. [*5 Мој 27, 18.]
15. Не чините *неправде на суду, не гледај што је ко сиромах, нити се поводи за богатијем; право суди ближњему својему. [*5 Мој 16, 19.]
16. Не иди као опадач по народу својем, и не устај на крв ближњега својега; ја сам Господ.
17. Немој мрзити на брата својега у срцу својем; *слободно искарај ближњега својега, и немој трпјети гријеха на њему. [*Мт 18, 15.]
18. Не буди осветљив, и не носи срдње на синове народа својега; него *љуби ближњега својега као себе самога; ја сам Господ. [*Мт 5, 43; 22, 39; Рим 13, 9; Гал 5, 14; Јак 2, 8.]
19. Уредбе моје држите; живинчета својега не пуштај на живинче друге врсте; *не засијевај њиве своје двојаким сјеменом, и не облачи на се хаљине од двојаких ствари. [*5 Мој 22, 9, 10.]
20. Ако би ко облежао робињу која је испрошена али није откупљена ни ослобођена, обоје да се шибају, али да се не погубе; јер није била ослобођена.
21. И *нека он принесе Господу жртву за пријеступ свој на врата шатора од састанка, овна за пријеступ. [*З Мој 5, 15.]
22. И нека га очисти пред Господом свештеник овном принесеним за пријеступ од гријеха који је учинио; и опростиће му се гријех његов.
23. А кад дођете у земљу и насадите свакојакога воћа, обрежите му окрајак, род његов; три године нека вам је необрезано, и не једите га,
24. А четврте године нека буде сав род његов посвећен у хвалу Господу.
25. Па тек пете године једите воће с њега, да би вам се умножио род његов. Ја сам Господ Бог ваш.
26. Ништа не једите с крвљу. Немојте врачати, ни гатати по времену.
27. *Не стризите косе своје уокруг, ни грдите браде своје. [*3 Мој 21, 5.]
28. *3а мртвацем не режите тијела својега, ни ударајте на се каквих биљега. Ја сам Господ. [*5 Мој 14, 1.]
29. Немој скврнити кћери своје пуштајући је да се курва, да се не би земља прокурвала и напунила се безакоња.
30. Држите суботе моје, и светињу моју поштујте. Ја сам Господ.
31. *Не обраћајте се к врачарима и гатарима, нити их питајте, да се не скврните о њих. Ја сам Господ Бог ваш. [*3 Мој 20, 6; 5 Мој 18, 10; 1 Сам 28, 7.]
32. Пред сиједом главом устани, и поштуј лице старчево, и бој се Бога својега. Ја сам Господ.
33. Ако је у теби дошљак у земљи вашој, не чини му криво.
34. Ко је дошљак међу вама, нека вам буде као онај који се родио међу вама, и љуби га као себе самога; јер сте и ви били дошљаци у земљи Мисирској. Ја сам Господ Бог ваш.
35. Не чините неправде у суду, ни мјером за дужину, ни мјером за тежину, ни мјером за ствари које се сипају.
36. Мјерила нека су вам права, камење право, ефа права, ин прав. Ја сам Господ Бог ваш, који сам вас извео из земље Мисирске.
37. Држите, дакле, све уредбе моје и све законе моје, и вршите их. Ја сам Господ."

  "3moj20": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 20. 
Казне за разне велике гријехе.
---------------------------------
1. И рече Господ Мојсију говорећи:
2. Још реци синовима Израиљевим: Ко год између синова Израиљевих или између дошљака који се баве у Израиљу, да од сјемена својега Молоху, нека се погуби, народ у земљи нека га заспе камењем.
3. И ја ћу окренути лице своје насупрот таквом човјеку, и истријебићу га из народа његова, што од сјемена својега даде Молоху, и запрзни светињу моју и оскврни свето име моје.
4. Ако ли народ какогод затвори очи да не види тога човјека кад да од својега сјемена Молоху, и не убију га,
5. Ја ћу окренути лице своје насупрот оном човјеку и насупрот дому његову, и истријебићу га, и све који за њим чине прељубу чинећи прељубу за Молохом, из народа њихова.
6. А *ко се обрати к врачарима и гатарима да чини прељубу за њима, окренућу лице своје насупрот њему, и истријебићу га из народа његова. [*З Мој 19, 21.]
7. Зато *посвећујте се, и будите свети, јер сам ја Господ Бог ваш. [*3 Мој 19, 2.]
8. И *чувајте уредбе моје и вршите их. Ја сам Господ који вас посвећујем. [*3 Мој 19, 37.]
9. *Ко опсује оца својега или матер своју, да се погуби; опсовао је оца својега или матер своју; крв његова на њ. [*2 Мој 21, 17.]
10. А човјек који учини прељубу с туђом женом, што је учинио прељубу са женом ближњега својега, да се погуби и прељубочинац и прељубочиница.
11. Ко би спавао са женом оца својега, открио је голотињу оца својега; обоје да се погубе; крв њихова на њих.
12. Ко би спавао са женом сина својега, обоје да се погубе; учинише срамоту; крв њихова на њих.
13. Ко би мушкарца облежао као жену, учинише гадну ствар обојица; да се погубе; крв њихова на њих.
14. И ко би узео жену и матер њезину, зло је; огњем да се спали он и она, да не буде зла међу вама.
15. Ко би облежао живинче, да се погуби; убијте и живинче.
16. И ако би жена легла под живинче, убиј и жену и живинче, нека погину, крв њихова на њих.
17. Ко би узео сестру своју, кћер оца својега или кћер матере своје, видио би голотињу њезину и она би видјела голотињу његову, срамота је; зато да се истријебе испред синова народа својега; открио је голотињу сестре своје, нека носи безакоње своје.
18. И ко би спавао са женом кад има вријеме и открио голотињу њезину откривши течење њезино, и она би открила течење крви своје, да се истријебе обоје из народа својега.
19. Голотиње сестре матере своје и сестре оца својега не откриј, јер би открио своју крв; нека носе безакоње своје.
20. А ко би спавао са женом стрица својега, открио би голотињу стрица својега; нека носе обоје гријех свој, нека помру без дјеце.
21. Ко би узео жену брата својега, ружно је, открио је голотињу брата својега; без дјеце да буду.
22. Чувајте све уредбе моје и све законе моје, и вршите их, да вас земља не изметне, у коју вас водим да живите у њој.
23. Немојте живјети по уредбама народа које ћу отјерати испред вас, јер су чинили све то, зато ми омрзоше.
24. И рекох вам: *Ви ћете наслиједити земљу њихову и ја ћу вам је дати у државу, земљу у којој тече млијеко и мед. Ја сам Господ Бог ваш, који вас одвојих од других народа. [*2 Мој 19, 5, 6.]
25. Зато разликујте стоку чисту од нечисте, и птицу чисту од нечисте, и немојте скврнути душа својих стоком или птицом или чим год што пуже по земљи, што сам вам одвојио да је нечисто.
26. И бићете ми свети, јер сам свет ја, Господ, и одвојих вас од других народа да будете моји.
27. А *човјек или жена, у којима би био дух врачарски или гатарски да се погубе, камењем да се заспу, крв њихова на њих. [*2 Мој 22, 18.]"

  "3moj21": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 21. 
Прописи о свештеницима.
---------------------------------
1. Још рече Господ Мојсију: Кажи свештеницима синовима Ароновијем, и реци им: За мртвацем да се не скврни ни један у народу својем,
2. Осим за родом својим по крви, за матером својом или за оцем својим или за сином својим или за кћерју својом или за братом својим,
3. Или за рођеном сестром својом, дјевојком која није имала мужа; за њом се може оскврнити.
4. Ако је ожењен, да се не оскврни за женом својом у народу својем учинивши се нечист.
5. *Да се не начине ћелави чупајући косе с главе своје и да не брију браде своје, нити се режу по тијелу својем. [*3 Мој 19, 27, 28.]
6. Нека буду свети Богу својему, и нека не скврне имена Бога својега, јер приносе жртве огњене Господње, хљеб Бога својега, зато нека су свети.
7. Нека се не жене женом курвом или силованом; ни пуштеницом нека се не жене; јер су свети Богу својему.
8. И теби нека је сваки свет, јер приноси хљеб Бога твојега; свет нека ти је, јер сам ја свет, Господ који вас посвећујем.
9. А кћи свештеничка која се оскврни курвајући се, скврни оца својега, нека се огњем спали.
10. А свештеник највиши између браће своје, којему се на главу излило уље помазања и који је посвећен да се облачи у свете хаљине, *нека не открива главе своје, и хаљина својих нека не раздире. [*3 Мој 10, 6.]
11. И к мртвацу ниједном нека не иде, ни за оцем својим ни за матером својом да се не оскврни.
12. И из светиње нека не излази да не би оскврнио светињу Бога својега, јер је на њему вијенац, уље помазања Бога његова; ја сам Господ.
13. Он нека се жени дјевојком.
14. Удовицом ни пуштеницом ни силованом ни курвом да се не жени; него дјевојком из народа својега нека се ожени.
15. И нека не скврни сјемена својега у народу својем, јер сам ја Господ који га посвећујем.
16. Опет рече Господ Мојсију говорећи:
17. Кажи Арону и реци: У кога би из сјемена твојега од кољена до кољена била мана на тијелу, онај нека не приступа да приноси хљеб Бога својега.
18. Јер нико на коме би била мана не ваља да приступа, ни слијеп, ни хром, ни у кога би био који уд превећ мали или превећ велики,
19. Ни у кога је сломљена нога или рука.
20. Ни грбав, ни дрљав, ни ко има биону на оку, ни шугав, ни лишајив, ни просут.
21. У кога би год из сјемена Арона свештеника била каква мана на тијелу, нека не приступа да приноси жртве огњене Господу; мана је на њему; да не приступа да приноси хљеб Бога својега.
22. Али хљеб Бога својега од ствари пресветих и од ствари светих нека једе;
23. Али иза завјесе нека не улази; к олтару нека се не приближује, јер је мана на њему, па нека не скврни светиње моје, јер сам ја Господ који их посвећујем.
24. И Мојсије каза то Арону и синовима његовијем и свијем синовима Израиљевим."

  "3moj22": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 22. 
Ко сме јести од принетих жртава. Жртве треба да буду без недостатака.
---------------------------------
1. И рече Господ Мојсију говорећи:
2. Кажи Арону и синовима његовијем да се чувају од светијех ствари синова Израиљевих, да не би оскврнили свето име моје у оном што ми они посвећују; ја сам Господ.
3. Реци им: Ко би год из сјемена вашега од кољена на кољено приступио к светијем стварима, које би посветили синови Израиљеви Господу, кад је нечистота његова на њему, тај нека се истријеби испред лица мојега; ја сам Господ.
4. Ко би год из сјемена Аронова био губав или *би ишло сјеме од њега, нека не једе светијех ствари докле не буде чист; тако и који би се дотакао кога нечиста од мртва тијела или онога од кога је изашло сјеме. [*З Мој 15, 2.]
5. Или *ко би се дотакао чега што гамиже по земљи, од чега би се оскврнио, или човјека од којега би се оскврнио какве му драго ради нечистоте његове, [*3 Мој 11, 24.]
6. Ко би се дотакао таквога чега, биће нечист до вечера; зато нека не једе светијех ствари ако не окупа тијела својега у води.
7. А кад зађе сунце, биће чист, и онда може јести од светијех ствари; јер му је храна.
8. *Мрцинога или што раскине звјерка нека не једе, да се њим не скврни; ја сам Господ. [*2 Мој 22, 31.]
9. Тако нека држе што сам уредио да се држи, да не навуку на се гријеха и не умру од њега оскврнивши се. Ја сам Господ који их посвећујем.
10. Нико други да не једе светијех ствари, ни укућанин свештеников ни надничар да не једе светијех ствари.
11. А кад свештеник купи кога за новце, тај нека их једе, и који се роди у кући његовој; они нека једу јела његова.
12. Али кћи свештеничка кад се уда за човјека другога племена, она да не једе од жртава подигнутијех светијех ствари.
13. А кћи свештеничка ако обудови, или је пусти муж, ако нема порода, нека се врати кући оца својега као што је била у дјетињству својем, хљеб оца својега нека једе; али нико другога племена да га не једе.
14. А ко би *нехотице јео свету ствар, нека дометне пети дио и накнади свештенику свету ствар, [*3 Мој 5, 16.]
15. Да не би скврнили светијех ствари синова Израиљевих, које приносе Господу,
16. И да не би навлачили на њих кара за пријеступ једући свете ствари њихове, јер сам ја Господ који их посвећујем.
17. Још рече Господ Мојсију говорећи:
18. Кажи Арону и синовима његовијем и свијем синовима Израиљевијем, и реци им: Ко год од дома Израиљева или између странаца који су у Израиљу хоће да принесе жртву своју по каквом год завјету свом, или од добре воље своје дар, што се приноси Господу на жртву паљеницу,
19. Нека принесе драге воље мушко здраво од говеда или од оваца или од коза.
20. *На чем би била мана, оно не приносите, јер вам се не би примило. [*5 Мој 15, 21; 17, 1; Мал 1, 8.]
21. И кад ко хоће да принесе жртву захвалну Господу, извршујући завјет или од своје воље дајући дар, од говеда или од ситне стоке, нека буде здраво, да би било примљено; никакве мане да нема на њему.
22. Слијепо или којему је што сломљено или одбијено, ни гутаво ни краставо ни лишајиво, што је такво не приносите Господу, и не мећите их на олтар Господњи за жртву огњену.
23. А вола или овцу или козу с удом којим превеликим или премалим можеш принијети за добровољни дар; али за завјет неће се примити.
24. Ујаловљено увртањем, тучењем, кидањем или резањем, не приносите Господу; и не чините тога у земљи својој.
25. И из руке туђинске немојте узимати ниједне ствари да принесете хљеб Богу својему; јер је квар њихов у њима; имају ману, неће вам се примити.
26. Још рече Господ Мојсију говорећи:
27. *Теле и јагње и јаре кад се омлади, нека буде седам дана код мајке своје, па од осмога дана и послије биће угодно за жртву огњену Господу. [*2 Мој 22, 30.]
28. А *краве ни овце ни козе не кољите у један дан с младетом њезинијем. [*5 Мој 22, 6.]
29. И кад приносите Господу жртву ради хвале, принесите је драговољно.
30. Нека се једе истога дана и не остављајте ништа до јутра; ја сам Господ.
31. Зато држите заповијести моје, и вршите их; ја сам Господ.
32. И немојте скврнити светога имена мојега, и ја ћу се светити међу синовима Израиљевим; ја сам Господ који вас посвећујем.
33. Који сам вас извео из земље Мисирске да вам будем Бог; ја сам Господ."

  "3moj23": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 23. 
О главним празницима: Субота, Пасха, Празник пресних (бесквасних) хљебова, Педесетница, Нова година (Празник труба), Дан очишћења. Сјенице.
---------------------------------
1. Још рече Господ Мојсију говорећи:
2. Кажи синовима Израиљевим, и реци им: Празници Господњи, које ћете звати свети сабори, ово су празници моји:
3. *Шест дана ради, а седми дан који је субота за почивање, нека буде свети сабор, не радите ниједнога посла; субота је Господња по свијем становима вашим. [*2 Мој 20, 9.]
4. Ово су *празници Господњи, сабори свети, на које ћете се сабирати у вријеме њихово: [*2 Мој 23, 14.]
5. *Четрнаестога дана првога мјесеца увече пасха је Господња. [*2 Мој 12, 6.]
6. А петнаестога дана истога мјесеца празник је пријеснијех хљебова Господу; седам дана једите хљебове пријесне.
7. Први дан нека вам буде сабор свети, никаквога посла ропскога не радите.
8. Него *за седам дана приносите Господу жртве огњене; а седми дан нека је сабор свети; не радите ниједнога посла ропскога. [*2 Мој 13, 6.]
9. Још рече Господ Мојсију говорећи:
10. Кажи синовима Израиљевим, и реци им: Кад дођете у земљу коју ћу вам дати, и станете жети у њој, тада донесите сноп *првина од жетве своје к свештенику; [*1 Кор 15, 20.]
11. А он нека обрће сноп пред Господом, да би вам се примио; сјутрадан по суботи нека га обрће свештеник.
12. А исти дан кад будете обртали сноп, принесите јагње од године дана здраво на жртву паљеницу Господу;
13. И дар уза њ, двије десетине ефе бијелога брашна замијешена с уљем, да буде жртва огњена Господу на угодни мирис; и наљев уза њ, вина четврт ина.
14. А хљеба, ни зрна пржена ни зрна у класу немојте јести до онога дана кад принесете жртву Богу својему; то да вам је вјечна уредба од кољена до кољена по свијем становима вашим.
15. Потом *од првога дана по суботи, од дана кад принесете сноп за жртву обртану, бројте седам недјеља пунијех; [*4 Мој 28, 26-31; 5 Мој 16, 9-12.]
16. До првога дана по седмој недјељи набројте педесет дана; онда принесите нов дар Господу.
17. Из станова својих донесите два хљеба за жртву обртану; од двије десетине ефе бијелога брашна да буду, с квасцем нека буду печени; то су првине Господу.
18. А с тијем хљебом принесите седам јагањаца од године здравијех, и једно теле и два овна, да буде жртва паљеница Господу с даровима својим и наљевима својим да буде жртва огњена на угодни мирис Господу.
19. Закољите и јарца једнога за гријех и два јагњета од године за жртву захвалну.
20. И свештеник нека то обрне тамо и амо с хљебом од првина и са два јагњета на жртву обртану пред Господом; и биће свете ствари Господу за свештеника.
21. И саберите се у тај дан, сабор свети да вам је; ниједнога посла ропскога не радите законом вјечним по свијем становима својим од кољена до кољена.
22. А *кад станете жети у земљи својој, немој сасвијем пожети њиве своје, ни пабирчи по жетви; остави сиромаху и дошљаку; ја сам Господ Бог ваш. [*3 Мој 19, 9.]
23. Још рече Господ Мојсију говорећи:
24. Кажи синовима Израиљевим и реци: Први дан *седмога мјесеца нека вам је одмор, спомен трубни, сабор свети. [*4 Мој 29, 10, 10.]
25. Ниједнога посла ропскога немојте радити, него принесите жртву огњену Господу.
26. Још рече Господ Мојсију говорећи:
27. А десети је дан тога мјесеца седмога дан очишћења; сабор свети нека вам је, и мучите душе своје, и принесите Господу жртву огњену.
28. У тај дан немојте радити ниједнога посла, јер је *дан очишћења, да се очистите пред Господом Богом својим. [*5 Мој 16.]
29. А свака душа која се не би мучила у тај дан, да се истријеби из народа својега.
30. И сваку душу која би радила какав посао у тај дан, ја ћу затрти душу ону у народу њезину.
31. Ниједнога посла немојте радити; то да је вјечна уредба од кољена до кољена у свијем становима вашим.
32. Субота почивања нека вам буде, и мучите душе своје; деветога дана истога мјесеца кад буде вече, од вечера до вечера празнујте починак свој.
33. Још рече Господ Мојсију говорећи:
34. Кажи синовима Израиљевим, и реци: *Петнаестога дана седмога мјесеца празник је сјеница за седам дана Господу. [*2 Мој 23, 16; 4 Мој 29, 12; 5 Мој 16, 13-15.]
35. Први дан нека буде сабор свети, ниједнога посла ропскога немојте радити.
36. За седам дана приносите жртве огњене Господу; *осми дан нека вам буде сабор свети, и принесите жртве огњене Господу; празник је, ниједнога посла ропскога немојте радити. [*Јн 7, 37.]
37. То су празници Господњи, које ћете празновати на саборима светим да принесете жртве огњене Господу: жртву паљеницу и дар и жртву захвалну и наљев, све кад је чему дан,
38. Осим субота Господњих и осим дарова ваших и осим свијех завјета ваших и осим свијех добровољнијех приноса ваших, које ћете давати Господу.
39. Али петнаести дан тога мјесеца седмога, кад саберете род земаљски, празнујте празник Господу седам дана; у први је дан одмор и у осми је дан одмор.
40. *У први дан узмите воћа с лијепијех дрвета, и грана палмовијех и грана с густијех дрвета и врбе с потока, и веселите се пред Господом Богом својим седам дана. [*Нем 8, 15.]
41. И празнујте тај празник Господу седам дана сваке године законом вјечним од кољена до кољена, седмога мјесеца празнујте га.
42. И под сјеницама будите седам дана, ко је год рођен у Израиљу нека буде под сјеницама,
43. Да би знало натражје ваше да сам ја учинио да живе под сјеницама синови Израиљеви кад сам их извео из земље Мисирске. Ја сам Господ Бог ваш.
44. И Мојсије каза празнике Господње синовима Израиљевијем."

  "3moj24": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 24. 
Закони о жишцима и хљебовима предложења. Каменовање богохулника. Казна за убиство и друге тјелесне повреде.
---------------------------------
1. Још рече Господ Мојсију говорећи:
2. *Заповједи синовима Израиљевим нека ти донесу уља маслинова чиста, цијеђена, за видјело, да жишци горе вазда. [*2 Мој 27, 20.]
3. Пред завјесом свједочанства у шатору од састанка Арон ће их намјештати да горе од вечера до јутра пред Господом вазда законом вјечним од кољена до кољена.
4. На свијетњак чисти намјештаће жишке пред Господом вазда.
5. И узми бијелога брашна, и испеци дванаест *колача, сваки колач да буде од двије десетине ефе. [*2 Мој 25, 30.]
6. И постави их у два реда, по шест у један ред, на чистом столу пред Господом.
7. И на сваки ред метни када чистога, да буде за сваки хљеб спомен, жртва огњена Господу.
8. Сваке суботе нека их поставља свештеник пред Господом вазда узимајући од синова Израиљевих законом вјечним.
9. И биће Аронови и синова његовијех, који ће јести на мјесту светом, јер им је светиња над светињама од огњенијех жртава Господњих законом вјечним.
10. А изађе син једне Израиљке, којему је отац био Мисирац, међу синове Израиљеве, и свади се у околу син жене Израиљке с неким Израиљцем.
11. И псујући син жене Израиљке похули име Божије, те га доведоше к Мојсију; а мати му бјеше по имену Саломита, кћи Давријина, од племена Данова.
12. И *метнуше га у затвор докле им се каже шта ће чинити с њим по ријечи Господњој. [*4 Мој 15, 34.]
13. А Господ рече Мојсију говорећи:
14. Изведи тога псовача напоље из окола, и нека сви који су чули метну руке своје на главу његову, и нека га сав народ заспе камењем.
15. А синовима Израиљевим кажи и реци: Ко би год похулио Бога својега, носиће гријех свој.
16. Ко би ружио име Господње, да се погуби, сав народ да га заспе камењем; и дошљак и домородац који би ружио име Господње, да се погуби.
17. И ко убије човјека, да се погуби.
18. А ко убије живинче, нека врати друго, живинче за живинче.
19. И ко рани ближњега својега, како *учини, тако да му буде: [*2 Мој 21, 24.]
20. *Улом за улом, око за око, зуб за зуб; како оштети тијело човјеку, онако да му се учини. [*2 Мој 21, 23-25.]
21. Ко убије живинче, да врати друго; али ко убије човјека, да се погуби.
22. *3акон да вам је један, дошљаку да буде као и рођеном у земљи. Јер сам ја Господ Бог ваш. [*2 Мој 12, 49.]
23. И Мојсије каза синовима Израиљевим, а они изведоше псовача напоље из окола, и засуше га камењем; и учинише синови Израиљеви како Господ заповједи Мојсију."

  "3moj25": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 25. 
Суботна и опросна (јубиларна) година.
---------------------------------
1. Још рече Господ Мојсију на гори Синајској говорећи:
2. Кажи синовима Израиљевим, и реци им: Кад дођете у земљу коју вам ја дајем, нека празнује земља *суботу Господњу. [*2 Мој 23, 10-11.]
3. Шест година засијевај њиву своју, и шест година режи виноград свој и сабирај род.
4. А седма година нека буде субота за одмор земљи, субота Господња; немој сијати у пољу својем ни резати винограда својега.
5. Што само од себе роди иза жетве твоје немој жети, и грожђа у винограду својем нерезаном немој брати; нека буде година одмора земљи.
6. Али што роди земља за почивања својега, оно нека вам буде храна теби и слузи твојему и слушкињи твојој и најамнику твојему и укућанину твојему који је код тебе.
7. И стоци твојој и свијем животињама што су у твојој земљи, сав род њезин нека буде храна.
8. И наброј седам седмина година, седам пута по седам година, тако да ти седам седмина година буде четрдесет и девет година.
9. Тада заповједи нека затруби труба десети дан седмога мјесеца, *на дан очишћења нека труби труба по свој земљи вашој. [*3 Мој 23, 27.]
10. И посветите годину педесету, и *прогласите слободу у земљи свима који живе у њој; то нека вам је опросна година, и тада се вратите сваки на своју баштину, и сваки у род свој вратите се. [*Ис 61, 2; Лк 4, 19.]
11. Опросна година да вам је та педесета година; немојте сијати, нити жањите што само роди те године, нити берите грожђа у виноградима нерезаним.
12. Јер је опросна година; нека вам је света; са свакога поља једите род његов.
13. Те године опросне вратите се сваки на своју баштину.
14. И ако продаш што ближњему својему или купиш што од ближњега својега, не варајте један другога.
15. Према броју година по опросној години купуј од ближњега својега, и према броју година у које ћеш брати род нека ти продаје.
16. Што више буде година, то ће цијена бити већа ономе што купујеш, а што мање буде година, то ће мања бити цијена, јер ти се продаје број љетина.
17. Зато не варајте један другога, него се бојте Бога својега; јер сам ја Господ Бог ваш.
18. Држите уредбе моје и чувајте законе моје и вршите их, *па ћете живјети у земљи без страха. [*3 Мој 26, 5; 1 цар 5, 4.]
19. И земља ће рађати род свој, и јешћете га, и бићете сити, и живјећете у њој без страха.
20. И ако бисте рекли: Шта ћемо јести седме године, ето, нећемо сијати нити ћемо брати љетине?
21. *Пустићу благослов свој на вас шесте године, те ће родити за три године. [*5 Мој 28, 8.]
22. И сијаћете осме године, а јешћете љетину стару до девете године, докле не приспије род њезин, јешћете стари.
23. Али да се земља не продаје за свагда, јер је моја земља, а ви сте *дошљаци и укућани код мене. [*Пс 39, 14.]
24. Зато по свој земљи државе ваше нека се откупљују земље.
25. *Ако осиромаши брат твој и прода нешто од баштине своје, а послије дође ко од рода његова најближи њему да откупи, нека откупи што брат његов продаде. [*Рута 4, 4.]
26. Ако ли не би имао никога да откупи, него би се помогао и зглавио колико треба за откуп,
27. Онда нека одбије године откако је продао, па што остане нека исплати ономе коме је продао, и тако нека опет дође до своје баштине.
28. Ако ли нема колико би требало вратити, онда остаје ствар продана у онога ко је купио до године опросне, а опросне године оставиће се, и он ће се вратити на своју баштину.
29. Ко прода кућу у којој се сједи у мјесту ограђену зидом, властан је откупити је докле се не наврши година дана откако је прода; цијелу годину дана има власт откупити је.
30. А ако је не откупи за годину дана, онда остаје кућа у мјесту ограђену зидом ономе ко је купио сасвијем од кољена на кољено, и неће је оставити опросне године.
31. А куће по селима која нијесу ограђена зидом, нека се узимају као њиве, могу се откупити, и године опросне враћају се.
32. А *мјеста Левитска и куће у мјестима њиховијем свагда могу откупити Левити. [*4 Мој 35, 2-5.]
33. Али ко купи од Левита, нека опросне године остави купљену кућу и што је имао у мјесту; јер куће по мјестима Левитским јесу њихове међу синовима Израиљевим.
34. Али поље под мјестима њиховијем да се не продаје; јер је њихово достојање довијека.
35. Ако осиромаши брат твој и изнемогне рука његова поред тебе, прихвати га, и као странац и дошљак нека поживи уз тебе.
36. *Немој узимати од њега камате ни добити; него се бој Бога да би поживио брат твој уз тебе. [*2 Мој 22, 25.]
37. Новаца немој му давати на камату, нити му хране своје позаимај ради добити.
38. Ја сам Господ Бог ваш, који сам вас извео из земље Мисирске да вам дам земљу Хананску и да вам будем Бог.
39. И *ако осиромаши брат твој код тебе тако да ти се прода, немој га држати као роба; [*2 Мој 21, 2.]
40. Као најамник и као дошљак нека буде код тебе; до опросне године нека служи код тебе.
41. А онда нека иде од тебе са синовима својим, нека се врати у род свој, и на баштину отаца својих нека се врати.
42. Јер су моје слуге, које сам извео из земље Мисирске, нека се не продају као робови.
43. *Немој господарити над њим жестоко, него се бој Бога својега. [*2 Мој 21, 20, 21; Еф 6, 9.]
44. А роб твој и робиња твоја што ћеш имати нека буду од онијех народа који ће бити око вас, од њих купујте роба и робињу.
45. И између синова странаца који буду код вас, између њих купујте и из породица онијех који буду код вас, који се роде у земљи вашој, и ти нека вам буду имање.
46. Они ће постати ваши и синова ваших након вас, и биће вам достојање, да вам сваку службу врше довијека; али над браћом својом, синовима Израиљевим, нико над братом својим да не господари жестоко.
47. Ако ли се обогати дошљак или гост који живи с тобом, а брат твој осиромаши код њега тако да се прода дошљаку који живи с тобом, или коме год од туђега рода,
48. Кад се прода, може се откупити; ко год од браће његове нека га откупи;
49. Или стриц његов, или син стрица његова нека га откупи, или ко други од крви његове у роду његову нека га откупи; или ако се помогне, нека се сам откупи.
50. Нека се прорачуна с купцем својим од године кад се продао до године опросне, да цијена за коју се продао дође према броју година; као надничару нека му се рачуна вријеме које је одслужио.
51. Ако остаје још много година, према њима нека плати откуп од цијене за коју је купљен.
52. Ако ли остаје мало година до опросне године, нека се прорачуна с њим и нека плати откуп према тијем годинама.
53. Као најамник годишњи нека буде у њега, и нека не господари над њим жестоко на твоје очи.
54. Ако ли се овако не откупи, нека отиде године опросне и он и синови његови с њим.
55. Јер су синови Израиљеви моје слуге, моје су слуге, које сам извео из земље Мисирске; ја сам Господ Бог ваш."

  "3moj26": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 26. 
Обећање благослова и пријетња проклетством. (уп. 2 Мој 23, 20-35; 5 Мој 28)
---------------------------------
1. Немојте градити себи идола ни ликова резанијех, нити ступова подижите, ни камења са сликама мећите у својој земљи да му се клањате; јер сам ја Господ Бог ваш. [*2 Мој 20, 4, 5.]
2. Држите суботе моје, и светињу моју поштујте; ја сам Господ.
3. Ако уживите по мојим уредбама, и заповијести моје уздржите и ушчините,
4. Даваћу вам дажд на вријеме, и земља ће рађати род свој, и дрвета ће у пољу рађати род свој;
5. И *вршидба ће вам стизати бербу виноградску, а берба ће виноградска стизати сијање, и јешћете хљеб свој до ситости, и † живјећете без страха у земљи својој. [*Амос 9, 13; † Јов 11, 18.]
6. Јер ћу дати мир земљи, те ћете спавати, а неће бити никога да вас плаши; учинићу те ће нестати *зле звијери из земље, и мач неће пролазити преко ваше земље; [*Јез 34, 25.]
7. Него ћете тјерати непријатеље своје, и падаће пред вама од мача.
8. Вас ће *петорица тјерати стотину, а вас стотина тјераће десет тисућа, и падаће непријатељи ваши пред вама од мача. [*5 Мој 32, 30; ИНав 23, 10.]
9. И обратићу се к вама, и учинићу вам да растете, и умножићу вас, и утврдићу завјет свој с вама.
10. И јешћете жито старо, од много година, и изасипаћете старо кад дође ново.
11. И намјестићу стан свој међу вама, и душа моја неће мрзити на вас.
12. И *ходићу међу вама, и бићу вам Бог, и ви ћете бити мој народ. [*Јер 7, 23; 2 Кор 6, 16.]
13. Ја сам Господ Бог ваш, који вас изведох из земље Мисирске да им не робујете, и поломих палице јарма вашега, и исправих вас да ходите право.
14. Ако ли ме не узаслушате, и не ушчините све ове заповјести,
15. Ако повргнете уредбе моје и души вашој омрзну закони моји да не творите све заповијести моје, и раскинете завјет мој,
16. И ја ћу вама учинити ово: пустићу на вас страх, суху болест и врућицу, које ће вам очи искварити и душу уцвијелити; и залуду ћете сијати сјеме своје, јер ће га јести непријатељи ваши.
17. И окренућу лице своје насупрот вама, и сјећи ће вас непријатељи ваши, и који мрзе на вас биће вам господари, и бјежаћете кад вас нико не тјера.
18. Ако ме ни тада не станете слушати, караћу вас још седам пута више за гријехе ваше.
19. Потрћу понос силе ваше, и учинићу да *небо над вама буде као гвожђе, а земља ваша као мјед. [*5 Мој 11, 17.]
20. Снага ће се ваша трошити узалуд, јер *земља ваша неће рађати рода својега, и дрвета по земљи неће рађати рода својега. [*5 Мој 11, 17.]
21. Ако ми узидете насупрот и не хтједбудете слушати ме, додаћу вам седам пута више мука према гријесима вашим.
22. Пустићу на вас* звијери пољске, које ће вам дјецу изјести и стоку потрти и вас умалити, и опустјеће путови ваши. [*Јез 5, 17.]
23. Ако се ни од тога не поправите, него ми јоште узидете насупрот,
24. *И ја ћу вама ићи насупрот, и бићу вас још седам пута више за гријехе ваше. [*2 Сам 22, 27.]
25. Пустићу на вас мач који ће осветити мој завјет; а кад се слежете у градове своје, тада ћу пустити помор међу вас, и бићете предани у руке непријатељу.
26. И кад вам сломим* потпору у хљебу, десет ће жена пећи хљеб ваш у једној пећи, и даваће вам хљеб ваш на мјеру, и јешћете а нећете се наситити. [*Ис 3, 1.]
27. Ако ме ни тако не станете слушати, него ми узидете насупрот,
28. И ја ћу вама с гњевом ићи насупрот, и седам пута већма караћу вас за гријехе ваше.
29. И јешћете месо од синова својих, и месо од кћери својих јешћете.
30. Развалићу висине ваше, и *оборићу идоле ваше, и метнућу трупове ваше на трупове гадних богова ваших, и мрзиће душа моја на вас. [*Јез 6, 4, 6.]
31. И обратићу градове ваше у пустош, и разорићу светиње ваше, и нећу више мирисати мириса вашега.
32. И опустићу земљу да ће јој се чудити непријатељи ваши, који ће живјети у њој.
33. А вас ћу расијати по народима, и учинићу да вас гоне с голијем мачем; и земља ће ваша бити пуста и градови ваши раскопани.
34. *Тада ће земљи бити миле суботе њезине за све вријеме докле буде пуста; и кад будете у земљи својих непријатеља, земља ће почивати, и биће јој миле суботе њезине. [*2 дн 36, 21.]
35. За све вријеме докле буде пуста почиваће, јер није почивала у ваше *суботе, кад сте у њој живјели. [*3 Мој 25, 2.]
36. А који вас остану, метнућу страх у срца њихова у земљама непријатеља њиховијех, те ће их гонити лист кад шушне заљуљавши се, и они ће бјежати као испред мача, и падаће, а нико их неће тјерати.
37. И падаће један преко другога као од мача, а нико их неће тјерати; и нећете се моћи држати пред непријатељима својим.
38. Него ћете изгинути међу народима, и прождријеће вас земља непријатеља ваших.
39. А који вас остану, чиљеће за безакоње своје у земљи непријатеља својих, и за безакоње отаца својих чиљеће.
40. Али ако признаду безакоње своје и безакоње отаца својих по гријесима којима ми гријешише и којима ми идоше насупрот,
41. Те и ја њима идох насупрот и одведох их у земљу непријатеља њиховијех; ако се тада понизи *срце њихово необрезано, и буде им право што су покарани за безакоње своје, [*5 Мој 10, 16; Јер 9, 25.]
42. Тада ћу се *опоменути завјета својега с Јаковом, и завјета својега с Исаком, и завјета својега с Аврамом опоменућу се, и земље ћу се опоменути, [*2 Мој 2, 24.]
43. Кад се земља опрости њих и буду јој миле суботе њезине кад опусти с њих, и њима буде право што су покарани за безакоње своје, јер судове моје повргоше и души њиховој омрзоше уредбе моје.
44. А зато ни онда кад буду у земљи непријатеља својих нећу их поврћи, нити ћу тако омрзнути на њих да их потрем и раскинем завјет свој с њима; јер сам ја Господ Бог њихов.
45. Него ћу се њих ради опоменути завјета са старима њиховијем, које изведох из земље Мисирске народима на видику да им будем Бог, ја Господ.
46. Ово су уредбе и судови и закони које постави Господ између себе и синова Израиљевих на гори Синајској преко Мојсија."

  "3moj27": "---------------------------------
ТРЕЋА КЊИГА МОЈСИЈЕВА
КОЈА СЕ ЗОВЕ ЛЕВИТСКА
Глава 27. 
Прописи о завјету и десетку.
---------------------------------
1. Још рече Господ Мојсију говорећи:
2. Кажи синовима Израиљевим, и реци им: Кад ко завјетује душу своју Господу, ти га уцијени:
3. А *овако ћеш цијенити: мушко од двадесет година до шездесет цијенићеш педесет сикала сребра, по сиклу светом. [*Суд 11, 31; Сам 1, 11.]
4. Ако буде женско, цијенићеш тридесет сикала.
5. Ако је од пет до двадесет година, цијенићеш мушко двадесет сикала, а женско десет сикала.
6. Ако је од једног мјесеца до пет година, цијенићеш мушко пет сикала сребра, а женско ћеш цијенити три сикла сребра.
7. Ако ли буде од шездесет година и више, ако је мушко, цијенићеш петнаест сикала, а женско десет сикала.
8. Ако је сиромах да не може платити цијене, онда нека дође к свештенику да га уцијени свештеник, и према ономе што може дати који се завјетовао, нека га свештеник уцијени.
9. Ако би завјетовао живинче од онијех што се приносе Господу, што год да Господу, свето је.
10. Да га не промијени ни даде друго за оно, ни добро за рђаво, ни рђаво за добро; ако ли би како промијенио живинче, онда ће бити свето и оно и друго које је дао за оно.
11. Ако ли би завјетовао живинче нечисто од онијех што се не приносе Господу, нека се доведе живинче пред свештеника;
12. И нека га процијени свештеник, било добро или рђаво; и како га процијени свештеник, тако да буде.
13. Ако би га хтио откупити, нека на цијену твоју *дометне још пети дио. [*5 Мој 5, 16.]
14. Кад би ко завјетовао кућу своју, да је света Господу, нека је процијени свештеник, била добра или рђава; како је процијени свештеник, тако да буде.
15. Ако би онај који завјетује хтио откупити кућу своју, нека на цијену твоју дометне још пети дио, па нека је његова.
16. Ако би ко завјетовао Господу дио њиве своје, цијенићеш је према усјеву: гомер јечма гдје се посије, цијенићеш *педесет сикала сребра. [*2 Сам 24, 24.]
17. Ако би од опросне године завјетовао њиву своју, нека остане по твојој цијени.
18. Ако ли послије опросне године завјетује њиву своју, тада нека му свештеник прорачуна новце према броју година које остају до опросне године, и нека се одбије од твоје цијене.
19. И ако би хтио откупити њиву своју онај ко је завјетује, нека дометне на цијену твоју још пети дио, и нека буде његова.
20. Али ако не откупи њиве, и њива се прода другоме, не може се више откупити;
21. Него ће она њива, кад се опрости опросне године, бити света Господу, као њива завјетована, свештеникова нека буде.
22. Ако ли би ко завјетовао Господу њиву купљену, која није достојање његово,
23. Свештеник нека му прорачуна цијену до године опросне, и нека у онај дан да ту цијену да буде ствар света Господу.
24. А године опросне да се врати њива ономе од кога је купљена, чије је достојање она њива.
25. А свака цијена твоја нека буде на сикле свете, а у сиклу има двадесет новаца.
26. Али *првина од стоке, које су Господње, нико да не завјетује, било говече или ситна стока, јер је Господње. [*2 Мој 13, 2.]
27. Ако ли би било од животиња нечистијех, онда нека откупи по твојој цијени дометнув пети дио озго; ако ли се откупи, нека се прода по твојој цијени.
28. Али ни једна ствар завјетована, што ко завјетује Господу од чега му драго што има, од људи или од стоке или од њиве своје, да се не продаје ни откупљује; свака ствар завјетована светиња је над светињама Господу.
29. *Живинче завјетовано, које човјек завјетује, да се не откупљује, него да се убије. [*4 Мој 21, 2, 3; 4 Мој 18, 21.]
30. И сваки десетак земаљски од усјева земаљскога и од воћа, Господњи је, светиња је Господу.
31. Али ко би хтио откупити што десетка својега, нека на цијену дометне још пети дио.
32. И десетак од говеда и од ситне стоке, које дође под штап пастирски десето, да је свето Господу.
33. Да се не бира добро ни рђаво, ни да се мијења; ако ли би се какогод промијенило, онда нека буде и оно и друго промијењено света ствар, и да се не откупи.
34. *Ово су заповјести које заповједи Господ Мојсију за синове Израиљеве на гори Синајској. [*З Мој 26, 46.]"

####################################################
####################################################
####################################################

  "4moj1": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 1. 
Бројање људи способних за борбу.
---------------------------------
1. Још рече Господ Мојсију у пустињи Синајској у шатору од састанка први дан другога мјесеца друге године по изласку њихову из земље Мисирске, говорећи:
2. *Избројте сав збор синова Израиљевих по породицама њиховијем и по домовима отаца њиховијех и по именима њиховијем, све мушкиње, главу по главу, [*2 Мој 30, 12; 4 Мој 26, 2.]
3. Од двадесет година и више, све који могу ићи на војску у Израиљу, избројте их по четама њиховијем ти и Арон;
4. И с вама нека буде по један човјек од свакога племена, који је поглавар у дому отаца својих.
5. А ово су имена људи који ће бити с вама: од племена Рувимова Елисур, син Седијуров;
6. Од Симеонова Саламило, син Сурисадејев;
7. Од Јудина Насон, син Аминадавов;
8. Од Исахарова Натанаило, син Согаров;
9. Од Завулонова Елијав, син Хелонов;
10. Од синова Јосифовијех: од племена Јефремова Елисама, син Емијудов; од Манасијина Гамалило, син Фадасуров;
11. Од Венијаминова Авидан, син Гадеонијев;
12. Од Данова Ахијезер, син Амисадајев;
13. Од Асирова Фагаило, син Ехранов;
14. Од Гадова Елисаф, син Рагуилов;
15. Од Нефталимова Ахиреј, син Енанов.
16. То су који се сазиваху на збор, кнезови у племенима отаца својих, тисућници Израиљеви.
17. И узе Мојсије и Арон те људе који бише именовани.
18. И сабраше сав збор први дан другога мјесеца, и пописаше их по породицама њиховијем и по домовима отаца њиховијех и по именима њиховијем од двадесет година и више, главу по главу.
19. Како бјеше Господ заповједио Мојсију, тако их изброји у пустињи Синајској.
20. И бјеше синова првенца Израиљева Рувима, рода њихова по породицама њиховијем и по домовима отаца њиховијех, кад се изброји по именима с главе на главу све мушкиње од двадесет година и више, што могаше ићи на војску,
21. Бјеше их избројени од племена Рувимова четрдесет и шест тисућа и пет стотина.
22. Синова Симеоновијех, рода њихова по породицама њиховијем и по домовима отаца њиховијех, кад се изброји по именима с главе на главу све мушкиње од двадесет година и више, што могаше ићи на војску,
23. Бјеше их избројенијех од племена Симеонова педесет и девет тисућа и три стотине.
24. Синова Гадовијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
25. Бјеше их избројенијех од племена Гадова четрдесет и пет тисућа, шест стотина и педесет.
26. Синова Јудинијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
27. Бјеше их избројенијех од племена Јудина седамдесет и четири тисуће и шест стотина.
28. Синова Исахаровијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
29. Бјеше их избројенијех од племена Исахарова педесет и четири тисуће и четири стотине.
30. Синова Завулоновијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
31. Бјеше их избројенијех од племена Завулонова педесет и седам тисућа и четири стотине.
32. Од синова Јосифовијех: синова Јефремовијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
33. Бјеше их избројенијех од племена Јефремова четрдесет тисућа и пет стотина.
34. Синова Манасијиних, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
35. Бјеше их избројенијех од племена Манасијина тридесет и двије тисуће и двјеста.
36. Синова Венијаминовијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
37. Бјеше их избројенијех од племена Венијаминова тридесет и пет тисућа и четири стотине.
38. Синова Дановијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
39. Бјеше их избројенијех од племена Данова шездесет и двије тисуће и седам стотина.
40. Синова Асировијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
41. Бјеше их избројенијех од племена Асирова четрдесет и једна тисућа и пет стотина.
42. Синова Нефталимовијех, рода њихова по породицама њиховијем и по домовима отаца њиховијех, кад се избројише по именима од двадесет година и више сви што могаху ићи на војску,
43. Бјеше их избројенијех од племена Нефталимова педесет и три тисуће и четири стотине.
44. Ово су они које Мојсије и Арон избројише с кнезовима Израиљским, с дванаест људи који бијаху по један за сваки дом отаца својих.
45. И свега бјеше синова Израиљевијех избројенијех по домовима отаца својих од двадесет година и више, свијех што могаху ићи на војску,
46. Бјеше их избројенијех *шест стотина и три тисуће и пет стотина и педесет. [*2 Мој 12, 37; 4 Мој 2, 32.]
47. Али Левити по племену отаца својих не бише бројени међу њих.
48. Јер Господ рече Мојсију говорећи:
49. *Племена Левијева немој бројати, нити броја њихова саставити са синовима Израиљевијем. [*4 Мој 2, 33.]
50. Него постави Левите над шатором од свједочанства и над свијем посуђем у њему и над свијем што припада њему; они нека носе шатор и све посуђе његово, нека служе у њему, и *стају око шатора. [*4 Мој 3, 23, 29, 35, 38.]
51. И кад се шатор крене, нека га сложе Левити; и кад шатор стане, онда нека га разапну Левити. А ко би *други приступио, да се погуби. [*4 Мој 3, 10.]
52. И синови Израиљеви нека стају сваки у свом околу и сваки код своје заставе по четама својим.
53. А Левити нека стају око шатора од свједочанства, да не дође гњев на збор синова Израиљевијех; и нека Левити раде што треба око шатора од свједочанства.
54. И учинише синови Израиљеви како Господ заповједи, све тако учинише."

  "4moj2": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 2. 
Распоред племена у околу при путовању.
---------------------------------
1. Потом рече Господ Мојсију и Арону говорећи:
2. Синови Израиљеви нека стају у око сваки код своје заставе са знаком дома отаца својих, према шатору од састанка унаоколо.
3. С истока нека стаје у око застава војске Јудине по четама својим с војводом синова Јудинијех Насоном, сином Аминадавовим;
4. А у војсци његовој седамдесет и четири тисуће и шест стотина избројенијех.
5. А до њега нека стаје у око племе Исахарово с војводом синова Исахаровијех Натанаилом, сином Согаровијем;
6. А у војсци његовој педесет и четири тисуће и четири стотине избројенијех.
7. Па онда племе Завулоново с војводом синова Завулоновијех Елијавом, сином Хелоновијем;
8. А у војсци његовој педесет и седам тисућа и четири стотине избројенијех.
9. Свега избројенијех у војсци Јудиној сто и осамдесет и шест тисућа и четири стотине по четама њиховијем. Они нека иду напријед.
10. А застава војске Рувимове по четама својим нека буде с југа, с војводом синова Рувимовијех Елисуром, сином Седијуровијем;
11. А у војсци његовој четрдесет и шест тисућа и пет стотина избројенијех.
12. А до њега нека стаје у око племе Симеоново с војводом синова Симеоновијех Саламилом, сином Сурисадајевим;
13. А у војсци његовој педест и девет тисућа и три стотине избројенијех.
14. Па онда племе Гадово с војводом синова Гадовијех Елисафом, сином Рагуиловим;
15. А у војсци његовој четрдесет и пет тисућа и шест стотина и педесет избројенијех.
16. А свега избројенијех у војсци Рувимовој сто и педесет и једна тисућа и четири стотине и педесет по четама њиховијем. И *они нека иду други. [*4 Мој 10, 18.]
17. *Потом нека иде шатор од састанка с војском синова Левијевих усред остале војске; како у око стају, тако нека и иду, сваки својим редом под својом заставом. [*4 Мој 10, 17, 21.]
18. Застава војске Јефремове по четама својим нека буде са запада, с војводом синова Јефремовијех Елисамом, сином Емијудовим;
19. А у војсци његовој четрдесет тисућа и пет стотина избројенијех.
20. А до њега племе Манасијино с војводом синова Манасијиних Гамалилом, сином Фадасуровим;
21. А у његовој војсци тридесет и двије тисуће и двјеста избројенијех.
22. Па онда племе Венијаминово с војводом синова Венијаминовијех Авиданом, сином Гадеонијевим;
23. А у војсци његовој тридесет и пет тисућа и четири стотине избројенијех.
24. А свега избројенијех у војсци Јефремовој сто и осам тисућа и сто по четама њиховијем. И они нека иду трећи.
25. Застава војске Данове по четама својим нека буде са сјевера с војводом синова Дановијех Ахијезером, сином Амисадајевим;
26. А у војсци његовој шездесет и двије тисуће и седам стотина избројенијех.
27. А до њега нека стаје у око племе Асирово с војводом синова Асировијех Фагаилом, сином Ехрановијем;
28. А у војсци његовој четрдесет и једна тисућа и пет стотина избројенијех.
29. За њима племе Нефталимово с војводом синова Нефталимовијех Ахирејем, сином Енановијем;
30. А у његовој војсци педесет и три тисуће и четири стотине избројенијех.
31. А свега избројенијех у војсци Дановој сто и педесет и седам тисућа и шест стотина. И они нека иду најпослије уза заставе своје.
32. То су синови Израиљеви који бише избројени по домовима отаца својих. *Свега избројенијех у цијелој војсци по четама њиховијем шест стотина и три тисуће и пет стотина и педесет. [*4 Мој 1, 46.]
33. Али *Левити не бише бројени међу синове Израиљеве, као што Господ бјеше заповједио Мојсију. [*4 Мој 1, 47.]
34. И учинише синови Израиљеви све; како заповједи Господ Мојсију, тако стајаху у око, и тако иђаху сваки по породици својој и по дому отаца својих."

  "4moj3": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 3. 
Аронова породица. Служба левита и племе Левијево. Откуп првенаца.
---------------------------------
1. А ово је племе Ароново и Мојсијево, кад Господ говори с Мојсијем на гори Синајској.
2. И ово су имена синова Ароновијех: *првенац Надав, па Авијуд и Елеазар и Итамар. [*2 Мој 6, 23.]
3. То су имена синова Ароновијех, свештеника, који бише помазани и посвећени да врше службу свештеничку.
4. Али *погибе Надав и Авијуд пред Господом кад принесоше огањ туђ пред Господом у пустињи Синајској; и не имаше дјеце; зато Елеазар и Итамар отправљаху службу свештеничку за живота Арона, оца својега. [*3 Мој 10, 1.]
5. А Господ рече Мојсију говорећи:
6. Кажи нека приступи племе Левијево, и постави га пред Ароном свештеником да му служе,
7. И да раде за њ и за сав збор пред шатором од састанка служећи шатору,
8. И да чувају све посуђе у шатору од састанка, и да страже за синове Израиљеве служећи шатору.
9. Па ћеш дати Левите Арону и синовима његовијем; они су даровани њему између синова Израиљевијех.
10. А Арона и синове његове постави да врше свештеничку службу своју; ако ли би ко други приступио, да се погуби.
11. Још рече Господ Мојсију говорећи:
12. Ево *узех Левите између синова Израиљевијех за све првенце што отворају материцу међу синовима Израиљевијем; зато ће моји бити Левити. [*4 Мој 8, 16.]
13. *Јер је мој сваки првенац; од онога дана кад побих све првенце у земљи Мисирској, посветих себи свакога првенца у Израиљу од човјека до живинчета; моји ће бити; ја сам Господ. [*2 Мој 13, 2.]
14. Још рече Господ Мојсију у пустињи Синајској говорећи:
15. Изброј синове Левијеве по домовима отаца њиховијех, по породицама њиховијем, све мушкиње од мјесеца дана и више изброј.
16. И Мојсије их изброји по заповијести Господњој, како му би заповјеђено.
17. И бјеху *синови Левијеви по имену ови: Гирсон и Кат и Мерарије. [*2 Мој 6, 16; 4 Мој 26, 57.]
18. А ово су имена синова Гирсоновијех по породицама њиховијем: Ловеније и Семеј.
19. А синови Катови по породицама својим: Амрам и Исар, Хеврон и Озило.
20. А синови Мераријеви по породицама својим: Малије и Мусије. То су породице Левитске по домовима отаца својих.
21. Од Гирсона породица Ловенијева и породица Семејева. То су породице Гирсонове.
22. А избројених међу њима, кад се изброји све мушкиње од мјесеца дана и више, бјеше их избројенијех свега седам тисућа и пет стотина.
23. Породице Гирсонове стајаху у око иза шатора са запада.
24. А старјешина од дома отачкога у породицама Гирсоновим бјеше Елисаф, син Даилов.
25. А синови Гирсонови чуваху у шатору од састанка шатор и наслон, покривач његов и завјесу на вратима шатора од састанка,
26. И завјесе од тријема и завјесу на вратима од тријема што је око шатора и око олтара, и ужа његова за сваку потребу његову.
27. А од Ката бјеше породица Амрамова и породица Исарова и породица Хевронова и породица Озилова. То су породице Катове.
28. Свега мушкиња од мјесеца дана и више бјеше на број осам тисућа и шест стотина, који служаху око светиње.
29. Породице синова Катовијех стајаху у око поред шатора с југа.
30. А старјешина од дома отачкога у породицама Катовијем бјеше Елисафан, син Озилов.
31. А они чуваху ковчег и сто и свијетњак и олтар и посуђе у светињи којим служе, и завјесу, и све што припада к њему.
32. А старјешина над старјешинама Левитским бјеше Елеазар, син Арона свештеника, постављен над онима који чувају светињу.
33. А од Мерарија бјеше породица Малијева и породица Мусијева. То су породице Мераријеве.
34. И бјеше их избројенијех, кад се изброји све мушкиње од мјесеца дана и више, шест тисућа и двјеста.
35. А старјешина од дома отачкога у породицама Мераријевим бјеше Сурило, син Авихејев; они стајаху у око поред шатора са сјевера.
36. И синови Мераријеви чуваху даске од шатора и пријеворнице његове и ступце његове и стопице његове и све справе његове и све што к њему припада,
37. И ступце од тријема унаоколо и стопице њихове и коље и ужа њихова.
38. А пред шатором од састанка с истока стајаху у око Мојсије и Арон и синови његови чувајући светињу за синове Израиљеве; а да ко *други приступи, погинуо би. [*4 Мој 3, 10.]
39. А свега Левита кад их изброји Мојсије и Арон по заповијести Господњој по породицама њиховијем, свега мушкиња од мјесеца дана и више, бјеше двадесет и двије тисуће.
40. И Господ рече Мојсију: Изброј све првенце мушке међу синовима Израиљевим од мјесеца дана и више, и сабери број имена њиховијех.
41. И узми Левите за мене (ја сам Господ) умјесто свијех првенаца међу синовима Израиљевим, и стоку Левитску умјесто свијех првенаца од стоке синова Израиљевих.
42. И изброји Мојсије како му заповједи Господ, све првенце међу синовима Израиљевијем;
43. И свега првенаца мушких, кад се избројише по именима од једнога мјесеца и више, бјеше избројенијех двадесет и двије тисуће и двјеста и седамдесет и три.
44. И Господ рече Мојсију говорећи:
45. *Узми Левите умјесто свијех првенаца међу синовима Израиљевим и стоку Левитску умјесто стоке њихове, да буду моји Левити; ја сам Господ. [*4 Мој 3, 12.]
46. А да се откупе они двјеста и седамдесет и три што има првенаца међу синовима Израиљевијем *више него Левита, [*4 Мој 3, 39, 43.]
47. Узми по пет сикала од главе; узми по светом сиклу (а у тај сикал иде двадесет гера).
48. И подај те новце Арону и синовима његовијем, откуп за оне који прелазе број њихов.
49. И узе Мојсије откуп од онијех који осташе преко онијех који бише промијењени за Левите.
50. И узе новце од првенаца синова Израиљевијех, тисућу и триста и шездесет и пет сикала, по светом сиклу.
51. И даде Мојсије тај откуп Арону и синовима његовијем по заповијести Господњој, као што заповједи Господ Мојсију."

  "4moj4": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 4. 
Дужности левита при поласку из окола. Бројање левита.
---------------------------------
1. Још рече Господ Мојсију и Арону говорећи:
2. Изброј синове Катове између синова Левијевих по породицама њиховијем и по домовима отаца њиховијех.
3. *Од тридесет година и више до педесет година све који су за посао да могу радити послове у шатору од састанка. [*4 Мој 8, 24.]
4. А ово ће бити посао синовима Катовијем у шатору од састанка у светињи над светињама:
5. Кад полази војска, доћи ће Арон са синовима својим, и скинуће завјесу с врата, и покриће њом ковчег од свједочанства.
6. Па ће по њој простријети покривач од кожа јазавчјих, и озго ће простријети простирач од саме порфире, и провући ће му полуге.
7. И по столу за хљебове постављене нека простру простирач од порфире, и нека метну на њ здјеле и чаше и виједра и кутлиће, и хљеб свагда нека је на њему.
8. Па врх тога нека простру простирач од црвца, и нека покрију покривачем од кожа јазавчјих, и нека му провуку полуге.
9. И нека узму простирач од порфире и покрију *свијетњак и жишке његове и усекаче његове и лопатице његове и све судове за уље, којима служе око њега. [*2 Мој 25, 31.]
10. И нека га са свијем справама његовијем завију у покривач од кожа јазавчјих, и метну га на полуге.
11. И по златном олтару нека простру простирач од порфире и покрију га покривачем од кожа јазавчјих, и провуку му полуге.
12. И нека узму све справе за службу, којима служе у светињи, и нека их метну у простирач од порфире и завију у покривач од кожа јазавчјих, и метну на полуге.
13. И нека омету пепео с олтара и по олтару простру простирач од скерлета,
14. И нека метну на њ све справе његове, којима служе на њему, машице, виљушке, лопатице и котлиће и све справе за олтар, и нека га покрију покривачем од кожа јазавчјих, па му провуку полуге.
15. И кад то сврши Арон и синови његови и завију светињу и све справе за светињу, да пође војска, онда нека *дођу синови Катови да носе, али нека се не дотакну ниједне ствари свете, да не погину. То је посао синова Катовијех у шатору од састанка. [*4 Мој 7, 9.]
16. А Елеазар, син Арона свештеника, нека се стара за уље за видјело, и за кад мирисни, и за жртву свагдашњу, и за уље помазања, нека пази на сав шатор и на све што је у њему, на светињу и на посуђе њезино.
17. И рече Господ Мојсију и Арону говорећи:
18. Немојте да се истријеби кољено породица Катовијех између Левита;
19. Него им учините ово да би остали живи и не би помрли кад приступају к светињи над светињама: Арон и синови његови нека дођу и одреде свакому шта ће који радити и шта ће носити.
20. А *они нека не долазе да гледају кад се завијају свете ствари, да не помру. [*1 Сам 6, 19.]
21. Опет рече Господ Мојсију говорећи:
22. Изброј и синове Гирсонове по домовима отаца њиховијех и по породицама њиховијем.
23. Од тридесет година и више до педесет година изброј их све који су за службу да могу служити у шатору од састанка.
24. Ово је посао породицама Гирсоновијем што ће радити и носити:
25. Нека носе завјесе од наслона у шатор од састанка, покривач његов и покривач од кожа јазавчјих што је озго на њему, и завјесу на уласку у шатор од састанка,
26. И завјесе од тријема и завјесу на вратима од тријема што је око шатора и око олтара, и ужа њихова и све посуђе за службу њихову и што год треба око тога радити нека раде.
27. По наредби Ароновој и синова његовијех нека бива сва служба синова Гирсоновијех за све што ће носити и што ће радити, и оставите им нека чувају све што су дужни носити.
28. То је служба породица синова Гирсоновијех у шатору од састанка; а Итамар, син Арона свештеника, нека управља њима.
29. Изброј и синове Мераријеве по породицама њиховијем и по домовима отаца њиховијех,
30. *Од тридесет година и више до педесет година изброј их све који су за службу да могу служити у шатору од састанка. [*4 Мој 4, 3.]
31. А ово им је дужност носити, осим све службе њихове у шатору од састанка: даске од шатора и пријеворнице његове и ступце његове и стопице његове,
32. И ступце од тријема унаоколо, и стопице њихове и коље њихово, и ужа њихова, и све справе њихове, и што год треба за те ствари; а поименце избројте све справе што ће они носити.
33. То је служба породица синова Мераријевих што су дужни радити у шатору од састанка под руком Итамара, сина Арона свештеника.
34. И изброји Мојсије и Арон с кнезовима народним синове Катове по породицама њиховијем и по домовима отаца њиховијех,
35. Од тридесет година и више до педесет година све који су за службу да могу служити у шатору од састанка.
36. И бјеше их избројенијех по породицама њиховијем двије тисуће и седам стотина и педесет.
37. То су избројени из породица Катовијех што бјеху за службу у шатору од састанка, које изброји Мојсије и Арон, као што заповједи Господ преко Мојсија.
38. А синова Гирсоновијех по породицама њиховијем и по домовима отаца њиховијех бјеше избројенијех,
39. Од тридесет година и више до педесет година, свијех што бијаху за службу да служе у шатору од састанка,
40. Бјеше из избројенијех по породицама њиховијем и по домовима отаца њиховијех двије тисуће и шест стотина и тридесет.
41. То су избројени из породица синова Гирсоновијех, што бјеху за службу у шатору од састанка, које изброји Мојсије и Арон по заповијести Господњој.
42. А из породица синова Мераријевих по породицама њиховијем и по домовима отаца њиховијех бјеше избројенијех,
43. Од тридесет година и више до педесет година, свијех што бијаху за службу да служе у шатору од састанка,
44. Бјеше их избројенијех по породицама њиховијем три тисуће и двјеста.
45. То су избројени из породица синова Мераријевих, које изброји Мојсије и Арон као што заповједи Господ преко Мојсија.
46. А свега бјеше избројенијех Левита, које изброји Мојсије и Арон с кнезовима Израиљевим по породицама њиховијем и по домовима отаца њиховијех,
47. Од тридесет година и више до педесет година, што бјеху за службу да служе и да носе у шатору од састанка,
48. Свега их бјеше избројенијех осам тисућа и пет стотина и осамдесет.
49. Како Господ заповједи преко Мојсија, бише избројени, сваки за оно што треба да ради и да носи; и избројени бише они које је Господ заповједио Мојсију да се изброје."

  "4moj5": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 5. 
Одвајање нечистих. Жртва због сумње у верност жене. Принос поводом сумње у верност и вода проклетства.
---------------------------------
1. И рече Господ Мојсију говорећи:
2. Заповједи синовима Израиљевијем нека истјерају из окола све *губаве и све којима тече сјеме и све који су се оскврнили о мртваца, [*3 Мој 13, 46; 4 Мој 12, 14.]
3. Био човјек или жена, истјерајте, иза окола истјерајте их, да не скврне окола онима међу којима наставам.
4. И учинише тако синови Израиљеви, и истјераше их из окола; како Господ каза Мојсију, тако учинише синови Израиљеви.
5. Још рече Господ Мојсију говорећи:
6. Реци синовима Израиљевим: Човјек или жена кад учини какав гријех људски, те згријеши Господу, и буде она душа крива,
7. Тада нека признаду гријех који су учинили, и ко је крив нека врати цијело чим је крив и нека дометне озго пети дио и да оному коме је скривио.
8. И ако онај нема никога кому би припала накнада за штету, нека се да Господу и нека буде свештенику осим овна за очишћење којим ће га очистити.
9. Тако и сваки *принос између свијех ствари које посвећују синови Израиљеви и доносе свештенику, његов нека буде; [*4 Мој 18, 8.]
10. И што год ко посвети, нека је његово, и што год ко да свештенику, нека је његово.
11. Још рече Господ Мојсију говорећи:
12. Кажи синовима Израиљевим и реци им: Чија би жена застранила, те би му згријешила,
13. И други би је облежао, а муж њезин не би знао, него би она затајила да се оскврнила, и не би било свједока на њу, нити би се затекла,
14. А њему би дошла сумња љубавна, те би из љубави сумњао на своју жену, а она би била оскврњена; или би му дошла сумња љубавна те би из љубави сумњао на своју жену, а она не би била оскврњена;
15. Онда нека муж доведе жену своју к свештенику, и нека донесе за њу принос њезин, десети дио ефе брашна јечменога, али нека га не полије уљем и нека не метне на њ када, јер је принос за сумњу љубавну, дар за спомен да се спомене гријех;
16. И нека је свештеник приведе и постави пред Господом.
17. И нека узме свештеник свете воде у суд земљани; и праха с пода у шатору нека узме и успе у воду.
18. И поставивши свештеник жену пред Господом, нека јој открије главу и метне јој на руке дар за спомен који је дар за сумњу љубавну; а свештеник нека држи у руци својој горку воду, која носи проклетство.
19. И нека свештеник закуне жену, и рече јој: Ако није нико спавао с тобом, и ако нијеси застранила од мужа својега на нечистоту, нека ти не буде ништа од ове воде горке, која носи проклетство.
20. Ако ли си застранила од мужа својега и оскврнила се, и когод други осим мужа твојега спавао с тобом,
21. Тада свештеник заклињући жену нека је прокуне и рече жени: Да те Господ постави за уклин и за клетву у народу твом учинивши да ти бедро спадне, а трбух отече.
22. И нека ти ова вода проклета уђе у цријева да ти отече трбух и да ти бедро спадне. А жена нека рече: Амин, амин.
23. Тада нека напише свештеник те клетве у књигу, и нека их спере водом горком.
24. И нека да жени да се напије горке воде проклете да уђе у њу вода проклета и буде горка.
25. И нека узме свештеник из руку жени дар за сумњу љубавну, и обрне дар пред Господом и принесе га на олтару.
26. И нека узме свештеник у шаку од дара њезина спомен, и запали на олтару, па онда нека да жени воду да попије.
27. А кад јој да воду да пије, ако се буде оскврнила и учинила невјеру мужу својему, онда ће ући вода проклета у њу и постаће горка, и трбух ће јој отећи и спасти бедро, и она ће жена постати уклин у народу својем.
28. Ако ли се не буде оскврнила жена, него буде чиста, неће јој бити ништа и имаће дјеце.
29. Ово је закон за сумњу љубавну, кад жена застрани од мужа својега и оскврни се;
30. Или кад коме дође сумња љубавна, те посумња из љубави на жену своју и постави је пред Господом и сврши јој свештеник све по овом закону.
31. И муж да је прост од гријеха, али жена да носи своје безакоње."

  "4moj6": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 6. 
Закон о назирејима. Свештенички благослов.
---------------------------------
1. Још рече Господ Мојсију говорећи:
2. Реци синовима Израиљевијем, и кажи им: Кад човјек или жена учини завјет назирејски, да буде назиреј Господу,
3. Нека се *уздржава од вина и силовита пића, и нека не пије оцта винскога ни оцта од силовита пића нити каквога пића од грожђа, и нека не једе грожђа ни новога ни сухога. [*Лк 1, 15.]
4. Докле год траје његово назирејство, нека не једе ништа од винове лозе, ни зрна ни љуске.
5. Докле траје његово назирејство, нека му *бритва не пријеђе преко главе; докле се не наврше дани за које се учинио назиреј Господу, нека буде свет и нека оставља косу на глави својој. [*Суд 13, 5; 16, 17; 1 Сам 1, 11.]
6. Докле трају дани за које се учинио назиреј Господу, *нека не приступа к мртвацу. [*З Мој 21, 11; 4 Мој 19, 11.]
7. Ни за оцем својим ни за матером својом ни за братом својим ни за сестром својом, нека се за њима не скврни кад умру; јер је назирејство Бога његова на глави његовој.
8. Докле год траје назирејство његово, свет је Господу.
9. Ако ли би ко умро до њега на пречац, те би оскврнио назирејство главе његове, нека обрије главу своју у дан чишћења својега, седми дан нека је обрије.
10. А *осми дан нека донесе двије грлице или два голубића свештенику на врата шатора од састанка. [*3 Мој 5, 7.]
11. И свештеник нека зготови од једнога жртву за гријех, а од другога жртву паљеницу, и нека га очисти од онога што је згријешио код мртваца; тако ће посветити главу његову у тај дан.
12. И нека одијели Господу дане назирејства својега, и донесе јагње од године за кривицу; а пређашњи дани пропадају, јер му се оскврнило назирејство.
13. А ово је закон за назиреје: кад се наврше дани назирејству његову, нека дође на врата шатора од састанка.
14. И нека донесе за жртву Господу јагње мушко од године здраво за жртву паљеницу, и јагње женско од године здраво за гријех, и овна здрава за жртву захвалну,
15. И котарицу хљебова пријеснијех, колача од бијелога брашна замијешенијех с уљем, и погача пријеснијех намазанијех уљем, с даром њиховијем и с наљевом њиховијем.
16. А то ће свештеник принијети пред Господом и учинити жртву за гријех његов и жртву његову паљеницу.
17. А овна ће принијети на жртву захвалну Господу с котарицом пријеснијех хљебова; принијеће свештеник и дар његов и наљев његов.
18. Тада назиреј нека обрије главу својега назирејства на вратима шатора од састанка; и узев косу назирејства својега, нека је метне у огањ који је под жртвом захвалном.
19. И свештеник нека узме плеће кухано од овна и један колач пријесан из котарице и једну погачу пријесну, и нека метне на руке назиреју, пошто обрије назирејство своје.
20. И свештеник нека обрће те ствари на жртву обртану пред Господом; то је светиња која припада свештенику осим груди обртаних и плећа подигнутога; а послије тога назиреј може пити вина.
21. То је закон за назиреја који се заветује, и то је принос његов Господу за назирејство његово, осим онога што би више могао учинити; какав му буде завјет којим се завјетује, тако нека учини осим закона својега назирејства.
22. Још рече Господ Мојсију говорећи:
23. Реци Арону и синовима његовијем и кажи: Овако *благосиљајте синове Израиљеве говорећи им: [*3 Мој 9, 22.]
24. Да те благослови Господ и да те *чува! [*Пс 121, 7.]
25. *Да те обасја Господ лицем својим и буде ти милостив! [*Пс 80, 3.]
26. Да Господ обрати лице своје к теби и даде ти мир!
27. И нека призивају име моје на синове Израиљеве, и ја ћу их благословити."

  "4moj7": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 7. 
Жртве племенских кнезова за освећење шатора од састанка.
---------------------------------
1. И онај дан кад Мојсије сврши и подиже шатор, и кад га помаза и освети са свијем посуђем његовијем и олтар са свијем посуђем његовијем, кад помаза и освети,
2. Донесоше кнезови Израиљеви, старјешине у домовима отаца својих, кнезови над племенима и поглавари од онијех који бише избројени,
3. Донесоше прилог свој пред Господа, шестора кола покривена и дванаест волова, једна кола два кнеза и по једнога вола сваки, и донесоше пред шатор.
4. А Господ рече Мојсију говорећи:
5. Узми то од њих да буде за службу у шатору од састанка, и подај Левитима, свакому према служби његовој.
6. И узе Мојсије кола и волове, и даде их Левитима.
7. Двоја кола и четири вола даде синовима Гирсоновијем према служби њиховој.
8. А остала четвора кола и осам волова даде синовима Мераријевим према служби њиховој *под управом Итамара, сина Арона, свештеника. [*4 Мој 4, 28, 33.]
9. А синовима Катовијем не даде ништа, јер им *посао бијаше служити Светињи, и ношаху на раменима. [*4 Мој 4, 15.]
10. И донесоше кнезови да се *посвети олтар кад би помазан, донесоше кнезови прилоге своје пред олтар. [*2 дн 7, 9.]
11. А Господ рече Мојсију: Један кнез у један дан, а други кнез у други дан нека доносе своје прилоге да се посвети олтар.
12. И први дан донесе прилог свој Насон, син Аминадавов, од племена Јудина;
13. А прилог његов бјеше једна здјела сребрна од сто и тридесет сикала, једна чаша сребрна од седамдесет сикала, по сиклу светом; а обоје пуно брашна бијелога помијешана с уљем за дар;
14. Једна кадионица златна од десет сикала, пуна када;
15. Једно теле, један ован, једно јагње од године за жртву паљеницу;
16. Један јарац за гријех;
17. А за жртву захвалну два вола, пет овнова, пет јараца, пет јагањаца од године. То би прилог Насона, сина Аминадавова.
18. Други дан донесе Натанаило, син Согаров, кнез племена Исахарова,
19. Донесе прилог свој: једну здјелу сребрну од сто и тридесет сикала, једну чашу сребрну од седамдесет сикала по сиклу светом, обоје пуно бијелога брашна помијешана с уљем за дар;
20. Једну кадионицу златну од десет сикала пуну када;
21. Једно теле, једнога овна, једно јагње од године за жртву паљеницу;
22. Једнога јарца за гријех;
23. А за жртву захвалну два вола, пет овнова, пет јараца, пет јагањаца од године. То би прилог Натанаила, сина Согарова.
24. Трећи дан донесе кнез синова Завулоновијех, Елијав, син Хелонов;
25. Његов прилог бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, а обоје пуно бијелога брашна помијешана с уљем за дар;
26. Једна кадионица златна од десет сикала пуна када;
27. Једно теле, један ован, једно јагње од године за жртву паљеницу;
28. Један јарац за гријех;
29. А за жртву захвалну два вола, пет овнова, пет јараца, пет јагањаца од године. То би прилог Елијава, сина Хелонова.
30. Четврти дан донесе кнез синова Рувимовијех Елисур, син Седијуров;
31. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
32. Једна кадионица златна од десет сикала пуна када;
33. Једно теле, један ован, једно јагње од године за жртву паљеницу;
34. Један јарац за гријех;
35. А за жртву захвалну два вола, пет овнова, пет јараца, пет јагањаца од године. То би прилог Елисура, сина Седијурова.
36. Пети дан донесе кнез синова Симеоновијех Саламило, син Сурисадајев;
37. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
38. Једна кадионица златна од десет сикала пуна када;
39. Једно теле, један ован, једно јагње од године за жртву паљеницу;
40. Један јарац за гријех;
41. А за жртву захвалну два вола, пет овнова, пет јараца, пет јагањаца од године. То би прилог Саламила, сина Сурисадајева.
42. Шести дан донесе кнез синова Гадовијех Елисаф, син Рагуилов;
43. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
44. Једна кадионица златна од десет сикала пуна када;
45. Једно теле, један ован, једно јагње од године за жртву паљеницу;
46. Један јарац за гријех;
47. А за жртву захвалну два вола, пет овнова, пет јараца, пет јагањаца од године. То би прилог Елисафа, сина Рагуилова.
48. Седми дан донесе кнез синова Јефремовијех Елисама, син Емијудов;
49. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
50. Једна кадионица златна од десет сикала пуна када;
51. Једно теле, један ован, једно јагње од године за жртву паљеницу;
52. Један јарац за гријех;
53. А за жртву захвалну два вола, пет овнова, пет јараца, пет јагањаца од године. То би прилог Елисаме, сина Емијудова.
54. Осми дан донесе кнез синова Манасијиних Гамалило, син Фадасуров;
55. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
56. Једна кадионица златна од десет сикала пуна када;
57. Једно теле, један ован, једно јагње од године за жртву паљеницу;
58. Један јарац за гријех;
59. А за жртву захвалну два вола, пет овнова, пет јараца, пет јагањаца од године. То би прилог Гамалила, сина Фадасурова.
60. Девети дан донесе кнез синова Венијаминових Авидан, син Гадеонијев;
61. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
62. Једна кадионица златна од десет сикала пуна када;
63. Једно теле, један ован, једно јагње од године за жртву паљеницу;
64. Један јарац за гријех;
65. А за жртву захвалну два вола, пет овнова, пет јараца, пет јагањаца од године. То би прилог Авидана, сина Гадеонијева.
66. Десети дан донесе кнез синова Дановијех Ахијезер, син Амисадајев;
67. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
68. Једна кадионица златна од десет сикала пуна када;
69. Једно теле, један ован, једно јагње од године за жртву паљеницу;
70. Један јарац за гријех;
71. А за жртву захвалну два вола, пет овнова, пет јараца, пет јагањаца од године. То би прилог Ахијезера, сина Амисадајева.
72. Једанаести дан донесе кнез синова Асировијех Фагаило, син Ехранов;
73. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
74. Једна кадионица златна од десет сикала пуна када;
75. Једно теле, један ован, једно јагње од године за жртву паљеницу;
76. Један јарац за гријех;
77. А за жртву захвалну два вола, пет овнова, пет јараца, пет јагањаца од године. То би прилог Фагаила, сина Ехранова.
78. Дванаести дан донесе кнез синова Нефталимовијех Ахиреј, син Енанов;
79. Прилог његов бјеше: једна здјела сребрна од сто и тридесет сикала, једна чаша сребрна од седамдесет сикала, по сиклу светом, обоје пуно бијелога брашна помијешана с уљем за дар;
80. Једна кадионица златна од десет сикала пуна када;
81. Једно теле, један ован, једно јагње од године за жртву паљеницу;
82. Један јарац за гријех;
83. А за жртву захвалну два вола, пет овнова, пет јараца, пет јагањаца од године. То би прилог Ахирејај сина Енанова.
84. То је прилог од кнезова Израиљевијех да се посвети олтар пошто би помазан: дванаест здјела сребрнијех, дванаест чаша сребрнијех, дванаест кадионица златнијех;
85. Свака здјела сребрна од сто и тридесет сикала, и свака чаша од седамдесет сикала; свега сребра у тијем судовима двије тисуће и четири стотине сикала, по сиклу светом;
86. Дванаест кадионица златнијех пунијех када, свака кадионица од десет сикала, по сиклу светом; свега злата у кадионицама сто и двадесет сикала;
87. Свега стоке за жртву паљеницу дванаест телаца, дванаест овнова, дванаест јагањаца од године с даром својим, и јараца дванаест за гријех;
88. А свега стоке за жртву захвалну двадесет и четири вола, шездесет овнова, шездесет јараца, шездесет јагањаца од године. То би прилог да се посвети олтар, пошто би помазан.
89. И кад Мојсије улажаше у шатор од састанка да говори пред Богом, тада чујаше *глас гдје му говори са заклопца што бјеше на ковчегу од свједочанства између два херувима; и говораше му. [*2 Мој 25, 22.]"

  "4moj8": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 8. 
О златном свијећњаку. Посвећење и старосно доба Левита.
---------------------------------
1. И рече Господ Мојсију говорећи:
2. Кажи Арону и реци му: Кад *запалиш жишке, седам жижака нека свијетли спријед на свијетњаку. [*2 Мој 25, 37.]
3. И учини Арон тако, и запали жишке да свијетле спријед на свијетњаку, као што Господ заповједи Мојсију.
4. А свијетњак бјеше скован од злата, и ступац му и цвијеће сковано; по прилици коју показа Господ Мојсију тако бјеше начинио свијетњак.
5. Још рече Господ Мојсију говорећи:
6. Узми Левите између синова Израиљевијех, и очисти их.
7. А учини им ово да их очистиш: Покропи их *водом очишћења, а они нека † обрију све тијело своје и оперу хаљине своје, и очистиће се. [*4 Мој 19, 9, 17; † 3 Мој 14, 8.]
8. Потом нека узму теле с даром уз њега, бијелим брашном помијешаним с уљем; и друго теле узми за гријех.
9. Па доведи Левите пред шатор од састанка, и сазови сав збор синова Израиљевијех.
10. И доведи Левите пред Господа, и нека метну синови Израиљеви руке своје на Левите.
11. И Арон нека принесе Левите Господу за принос од синова Израиљевијех да врше службу Господу.
12. А Левити нека метну руке своје на главе теоцима, па принеси једно теле за гријех, а друго на жртву паљеницу Господу да се очисте Левити.
13. И постави Левите пред Ароном и синовима његовијем, и принеси их за принос Господу.
14. И одвој Левите између синова Израиљевијех да буду *моји Левити. [*4 Мој 3, 45.]
15. А послије нека дођу Левити да служе у шатору од састанка, кад их очистиш и принесеш за принос.
16. Јер су мени дани између синова Израиљевијех; *за све што отвора материцу, за све првенце између синова Израиљевијех узех њих. [*4 Мој 3, 12.]
17. *Јер је мој сваки првенац међу синовима Израиљевијем и од људи и од стоке; онај дан кад побих све првенце у земљи Мисирској, посветио сам их себи. [*2 Мој 13, 2.]
18. А Левите узех за све првенце синова Израиљевијех.
19. И дадох *Левите на дар Арону и синовима његовијем између синова Израиљевијех, да служе умјесто синова Израиљевијех у шатору од састанка, и да буду откуп за синове Израиљеве, да не би долазио помор на синове Израиљеве, кад би приступали к светињи синови Израиљеви. [*4 Мој 3, 9.]
20. И учини Мојсије и Арон и сав збор синова Израиљевијех Левитима све што заповједи Господ Мојсију за Левите, тако им учинише синови Израиљеви.
21. И очистише се Левити, и опраше хаљине своје, и *принесе их Арон за принос пред Господом, и очисти их Арон да би били чисти. [*4 Мој 8, 11.]
22. И онда тек приступише Левити да врше службу своју у шатору од састанка пред Ароном и пред синовима његовијем; као што заповједи Господ Мојсију за Левите, тако им учинише.
23. И опет рече Господ Мојсију говорећи:
24. И ово је за Левите: *од двадесет и пет година и више нека ступају у службу да служе у шатору од састанка. [*4 Мој 4, 3.]
25. А кад коме буде педесет година, нека излази из те службе и више нека не служи.
26. Али нека служи браћи својој у шатору од састанка радећи што треба радити, а сам нека не врши службе. Тако учини Левитима за послове њихове."

  "4moj9": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 9. 
Прописи о слављењу Пасхе. Пасха за нечисте и путнике. Ступ од облака и ступ од огња.
---------------------------------
1. Још рече Господ Мојсију у пустињи Синајској друге године по изласку њихову из земље Мисирске првога мјесеца, говорећи:
2. Нека славе синови Израиљеви *пасху у одређено вријеме. [*2 Мој 12, 1 и даље; 3 Мој 23, 5; 4 Мој 28, 16; 5 Мој 16, 1.]
3. Четрнаестога дана овога мјесеца увече славите је у одређено вријеме, по свијем законима и по свијем уредбама њезинијем славите је.
4. И рече Мојсије синовима Израиљевијем да славе пасху.
5. И *славише пасху првога мјесеца четрнаестога дана увече у пустињи Синајској; како бјеше Господ заповједио Мојсију, све онако учинише синови Израиљеви. [*ИНав 5, 10.]
6. А бијаху неки који се оскврнише *о мртваца, те не могаху славити пасхе онај дан; и дођоше исти дан пред Мојсија и пред Арона; [*4 Мој 19, 11.]
7. И рекоше му људи они: Ми смо нечисти од мртваца; зашто да нам није слободно принијети жртву Господу у вријеме заједно са синовима Израиљевијем?
8. А Мојсије им рече: Станите да чујем шта ће заповједити Господ за вас.
9. А Господ рече Мојсију говорећи:
10. Кажи синовима Израиљевијем и реци: Ко би био нечист од мртваца или би био на даљном путу између вас или између вашега натражја, нека слави пасху Господу,
11. Другога мјесеца четрнаестога дана увече нека је славе с пријеснијем хљебом и с горким зељем нека је једу.
12. Нека не остављају од ње ништа до јутра, и кости да јој не преломе, по свему закону за пасху нека је славе.
13. А ко је чист и није на путу, па би пропустио славити пасху, да се истријеби душа она из народа својега, јер не принесе Господу жртве на вријеме, гријех свој нека носи онај човјек.
14. И ако би међу вама живио странац и славио би пасху Господу, по закону и уредби за пасху нека је слави; а закон да вам је једнак и странцу и оному ко се родио у земљи.
15. А *у који дан би подигнут шатор, покри облак шатор над наслоном од свједочанства; а увече бјеше над шатором као огањ до јутра. [*2 Мој 40, 34.]
16. Тако бијаше једнако: облак га заклањаше, али ноћу бијаше као огањ.
17. И кад би се облак подигао изнад шатора, тада полажаху синови Израиљеви, а гдје би стао облак, ондје се устављаху синови Израиљеви.
18. По заповијести Господњој полажаху синови Израиљеви, и по заповијести Господњој устављаху се; докле год стајаше облак над шатором, они стајаху у околу,
19. И кад облак дуго стајаше над шатором, тада свршиваху синови Израиљеви што треба свршивати Господу и не полажаху.
20. И кад облак бијаше над шатором мало дана, по заповијести Господњој стајаху у околу и по заповијести Господњој полажаху.
21. Кад би пак облак стајао од вечера до јутра, а ујутру би се подигао облак, тада полажаху; било дању или ноћу, кад би се облак подигао, они полажаху.
22. Ако ли би два дана или мјесец дана или годину облак стајао над шатором, стајаху у околу синови Израиљеви и не полажаху, а како би се подигао, они полажаху.
23. По заповијести Господњој стајаху у око, и по заповијести Господњој полажаху; и свршиваху што треба свршивати Господу, као што бјеше заповједио Господ преко Мојсија."

  "4moj10": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 10. 
Употреба труба. Распоред племена за полазак из Синајске пустиње.
---------------------------------
1. Jош рече Господ Мојсију говорећи:
2. Начини себи двије трубе од сребра, коване да буду; њима ћеш сазивати збор и заповједати да полази војска.
3. Кад обје затрубе, тада нека се скупља к теби сав збор на врата шатора од састанка.
4. А кад једна затруби, тада нека се скупљају к теби кнезови, главари од тисућа Израиљевијех.
5. А кад затрубите потресајући, тада нека се креће око који лежи према истоку.
6. А кад затрубите други пут потресајући, онда нека се креће око који је према југу; потресајући нека се труби кад треба да пођу.
7. А кад сазивате збор, трубите, али не потресајући.
8. А нека трубе у трубе синови Аронови свештеници; то да вам је уредба вјечна од кољена до кољена.
9. И кад пођете на војску у земљи својој на непријатеља који удари на вас, трубите у трубе потресајући; и Господ Бог ваш опоменуће вас се, и сачуваћете се од непријатеља својих.
10. Тако и *у дан весеља својега и на празнике своје и почетке мјесеца својих трубите у трубе приносећи жртве своје паљенице и жртве своје захвалне, и биће вам спомен пред Богом вашим. Ја сам Господ Бог ваш. [*3 Мој 23, 24.]
11. И у двадесети дан другога мјесеца друге године подиже се облак изнад шатора од свједочанства.
12. И пођоше синови Израиљеви својим редом из пустиње Синајске, и устави се облак у пустињи Фаранској.
13. Тако пођоше први пут, као што Господ заповједи преко Мојсија.
14. И пође напријед застава војске синова Јудинијех у четама својим; и над војском њиховом бјеше Насон, син Аминадавов;
15. А над војском племена синова Исахаровијех Натанаило, син Согаров;
16. А над војском племена синова Завулоновијех Елијав, син Хелонов.
17. И сложише шатор, па пођоше синови Гирсонови и синови Мераријеви носећи шатор.
18. Потом пође застава војске синова Рувимовијех у четама својим, а над њиховом војском бјеше Елисур, син Седијуров,
19. А над војском племена синова Симеоновијех Саламило, син Сурисадајев,
20. А над војском племена синова Гадовијех Елисаф, син Рагуилов.
21. И пођоше синови Катови носећи светињу, да би они подигли шатор докле ови дођу.
22. Потом пође застава војске синова Јефремовијех у четама својим, а над војском њиховом бјеше Елисама, син Емијудов,
23. А над војском племена синова Манасијиних Гамалило, син Фадасуров,
24. А над војском племена синова Венијаминових Авидан, син Гадеонијев.
25. Најпослије пође застава војске синова Дановијех у четама својим, задња војска, и над војском њиховом бјеше Ахијезер, син Амисадајев,
26. А над војском племена синова Асировијех Фагаило, син Ехранов,
27. А над војском племена синова Нефталимовијех Ахиреј, син Енанов.
28. Тијем редом пођоше синови Израиљеви у четама својим, и тако иђаху.
29. А Мојсије рече Јоваву, сину *Рагуилову Мадијанину, тасту својему: Идемо на мјесто за које рече Господ: Вама ћу га дати. Хајде с нама, и добро ћемо ти учинити, јер је Господ обећао Израиљу много добра. [*2 Мој 2, 18.]
30. А он му рече: Нећу ићи, него идем у своју земљу и у род свој.
31. А Мојсије рече: Немој нас оставити, јер знаш мјеста у пустињи гдје бисмо могли стајати, па нам буди вођ.
32. И ако пођеш с нама, кад дође добро које ће нам учинити Господ, учинићемо ти добро.
33. И тако пођоше од горе Господње, и иђаху три дана, и ковчег завјета Господњега иђаше пред њима три дана тражећи мјесто гдје би починули.
34. И *облак Господњи бјеше над њима сваки дан кад полажаху с мјеста, гдје бијаху у околу. [*2 Мој 13, 21.]
35. И кад полажаше ковчег, говораше Мојсије: *Устани, Господе, и нека се разаспу непријатељи твоји, и нека бјеже испред тебе који мрзе на те. [*Пс 68, 2; 132, 8.]
36. А кад се устављаше, говораше: Уврати се, Господе, к мноштву тисућа Израиљевијех."

  "4moj11": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 11. 
Лакомост народа. Седамдесет старјешина проричу. Препелице и Киврот-Атава.
---------------------------------
1. Послије стаде се тужити народ да му је тешко; а то не би по вољи Господу; и кад Господ чу, разгњеви се; *и распали се на њих огањ Господњи, и сажеже крајње у околу. [*3 Мој 10, 2.]
2. Тада завапи народ к Мојсију, а Мојсије се помоли Господу, и угаси се огањ.
3. И прозва се оно мјесто Тавера, јер се распали на њих огањ Господњи.
4. А свјетина што бијаше међу њима, бјеше врло лакома, те и синови Израиљеви стадоше плакати говорећи: Ко ће нас нахранити меса?
5. *Опоменусмо се риба што јеђасмо у Мисиру забадава, и краставаца и диња и лука црнога и бијелога. [*2 Мој 16, 3.]
6. А сада посахну душа наша, нема ништа осим мана пред очима нашима.
7. А *мана бјеше као сјеме коријандрово, а боја му бјеше као боја у бдела. [*2 Мој 16, 14, 31.]
8. И излажаше народ, те купљаху, и мељаху на жрвњима или туцаху у ступама, и кухаху у котлу, или мијешаху погаче; а кус јој бијаше као кус од новога уља.
9. И кад падаше роса по околу ноћу, падаше с њом и мана.
10. И чу Мојсије гдје народ плаче у породицама својим, сваки на вратима од шатора својега; и Господ се разгњеви врло, и Мојсију би тешко.
11. Па рече Мојсије Господу: Зашто учини тако зло слузи својему? И зашто не нађох милости пред тобом, него метну на ме терет свега народа овога?
12. Еда ли ја зачех сав овај народ? Еда ли га ја родих кад ми кажеш: Изнеси га у наручју својем, као што носи дојиља дијете, у ону земљу за коју си се заклео оцима њиховијем.
13. Откуда мени меса да дам свему овом народу? Јер плачу преда мном говорећи: Дај нам меса да једемо.
14. Не могу ја сам носити свега народа овога, јер је тешко за мене.
15. Ако ћеш тако чинити са мном, убиј ме боље, ако сам нашао милост пред тобом, да не гледам зла својега.
16. А Господ рече Мојсију: Сабери ми *седамдесет људи између старјешина Израиљевијех, које знаш да су старјешине народу и управитељи његови, и доведи их к шатору од састанка, нека ондје стану с тобом. [*2 Мој 24, 1, 9.]
17. Тада ћу сићи и говорити ондје с тобом, и узећу од духа који је на теби и метнућу на њих, да носе с тобом терет народни и да не носиш ти сам.
18. А народу реци: *Приправите се за сјутра да једете меса, јер плакасте да Господ чу, и рекосте: Ко ће нас нахранити меса? Јер нам добро бијаше у Мисиру. Даће вам, дакле, Господ меса и јешћете. [*2 Мој 19, 10.]
19. Нећете јести један дан, ни два дана, ни пет дана, ни десет дана, ни двадесет дана;
20. Него цио мјесец дана, докле вам на нос не удари и не огади вам се, зато што одбацисте Господа који је међу вама и плакасте пред њим говорећи: Зашто изидосмо из Мисира?
21. А Мојсије рече: Шест стотина тисућа пјешака има народа у којем сам, па ти кажеш: Даћу им меса да једу цио мјесец дана.
22. *Еда ли ће им се поклати овце и говеда да им достане? Или ће им се покупити све рибе морске да им буде доста? [*Јн 6, 7, 9.]
23. А Господ рече Мојсију: *3ар рука Господња неће бити довољна? Видјећеш хоће ли бити што ти рекох или неће. [*Ис 50, 2; 59, 1.]
24. И Мојсије изиде и рече народу ријечи Господње; и сабра седамдесет људи између старјешина народнијех, и постави их око шатора.
25. И Господ сиђе у облаку, и говори к њему, и узевши од духа који бјеше на њему, метну на онијех седамдесет људи старјешина; и кад дух дође на њих, пророковаху, али више никад.
26. А два човјека осташе у околу, једном бјеше име Елдад, а другом Модад, на које дође дух, јер и они бијаху записани, али не дођоше к шатору, и стадоше пророковати у околу.
27. И дотрча момак, те јави Мојсију говорећи: Елдад и Модад пророкују у околу.
28. А Исус, син Навин, слуга Мојсијев, један од момака његовијех, рече говорећи: Мојсије господару мој, *забрани им. [*Мк 9, 38.]
29. А Мојсије му одговори: Зар завидиш мене ради? Камо да сав народ Господњи постану пророци и да Господ пусти дух свој на њих!
30. Потом се врати Мојсије у око са старјешинама Израиљевијем.
31. Тада се подиже *вјетар од Господа, и потјера од мора препелице, и разасу их по околу, на дан хода одовуда и на дан хода одонуда око окола, на два лакта од земље. [*2 Мој 16, 13.]
32. И уставши народ цео онај дан и сву ноћ и цео други дан купљаше препелице: и ко накупи најмање, накупи десет гомора; и повјешаше их себи редом око окола.
33. Али месо још им бијаше у зубима, јоште га не поједоше, а Господ се разгњеви на народ, и удари Господ народ помором врло великим.
34. И прозва се оно мјесто Киврот-Атава, јер ондје укопаше народ који се бјеше полакомио.
35. И пође народ од Киврот-Атаве у Асирот, и стадоше у Асироту."

  "4moj12": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 12. 
Марија огубавила.
---------------------------------
1. И стадоше викати Марија и Арон на Мојсија због жене Мадијанке, којом се ожени, јер се ожени *Мадијанком. [*2 Мој 2, 21.]
2. И рекоше: Зар је само преко Мојсија говорио Господ? Није ли говорио и преко нас? И то чу Господ.
3. А Мојсије бјеше човјек врло кротак мимо све људе на земљи.
4. И одмах рече Господ Мојсију и Арону и Марији: Дођите вас троје у шатор од састанка. И отидоше њих троје.
5. Тада сиђе Господ у ступу од облака, стаде на вратима од шатора. И викну Арона и Марију, и дођоше обоје.
6. И рече им: Чујте сада ријечи моје: Пророк кад је међу вама, ја ћу му се Господ јављати у утвари и говорићу с њим у сну.
7. Али није такав мој слуга Мојсије, *који је вјеран у свем дому мојем. [*Јев 3, 2.]
8. Њему говорим *из уста к устима, и он ме гледа доиста, а не у тами, нити у каквој прилици Господњој. Како се, дакле, не побојасте викати на слугу мојега, на Мојсија? [*2 Мој 33, 11.]
9. И гњев се Господњи распали на њих, и он отиде.
10. И облак се подиже са шатора; и *гле, Марија бјеше губава, бијела као снијег. И Арон погледа Марију, а она губава. [*5 Мој 24, 9.]
11. Тада рече Арон Мојсију: Господару, молим те, не мећи на нас гријеха овога, јер лудо учинисмо и згријешисмо.
12. Немој да ова буде као мртво дијете, којему је месо пола труло кад излази из утробе матере своје.
13. И вапи Мојсије ка Господу говорећи: Боже, молим ти се, исцијели је.
14. А Господ одговори Мојсију: Да јој је отац њезин пљунуо у лице, не би ли се стидјела седам дана? Нека буде *одлучена седам дана изван окола, а послије нека буде опет примљена. [*3 Мој 13, 46.]
15. Тако би Марија одлучена изван окола седам дана; и народ не пође оданде докле Марија не би опет примљена."

  "4moj13": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 13. 
Слање ухода у Ханан; они се враћају и плаше народ.
---------------------------------
1. А потом пође народ од Асирота, и стадоше у пустињи Фаранској.
2. И Господ рече Мојсију говорећи:
3. Пошљи људе да уходе земљу Хананску, коју ћу дати синовима Израиљевијем; по једнога човјека од свакога племена отаца њиховијех пошљите, све главаре између њих.
4. И посла их Мојсије из пустиње Фаранске по заповијести Господњој; и сви људи бјеху главари синова Израиљевијех.
5. А ово су им имена: од племена Рувимова Самуило, син Захуров;
6. Од племена Симеонова Сафат, син Сурин;
7. Од племена Јудина *Халев, син Јефонијин; [*ИНав 14, 7.]
8. Од племена Исахарова Игал, син Јосифов;
9. Од племена Јефремова Авсије, син Навин;
10. Од племена Венијаминова Фалтије, син Рафујев;
11. Од племена Завулонова Гудило, син Судин;
12. Од племена Јосифова, од племена Манасијина Гадије, син Сусин;
13. Од племена Данова Амило, син Гамалин;
14. Од племена Асирова Сатур, син Михаилов;
15. Од племена Нефталимова Навија, син Савин;
16. Од племена Гадова Гудило, син Махилов.
17. То су имена људима које посла Мојсије да уходе земљу. И назва Мојсије Авсија, сина Навина, Исус.
18. И шаљући их Мојсије да уходе земљу Хананску, рече им: Идите овуда на југ, па изидите на гору;
19. И видите земљу каква је и какав народ живи у њој, је ли јак или слаб, је ли мали или велик;
20. И каква је земља у којој живи, је ли добра или рђава; и каква су мјеста у којима живи, еда ли под шаторима или у тврдим градовима;
21. И каква је сама земља, је ли родна или неродна, има ли у њој дрвета или нема; будите слободни, и узмите рода оне земље. А тада бјеше вријеме првом грожђу.
22. И отишавши уходише земљу од пустиње Синске до Реова како се иде у Емат.
23. И идоше на југ, и дођоше до Хеврона, где бијаху Ахиман и Сесије и Телиман, синови Енакови. А Хеврон бјеше сазидан на седам година прије Соана Мисирскога.
24. Потом дођоше до потока Есхола, и ондје одсјекоше лозу с гроздом једнијем, и понесоше га двојица на моци; тако и шипака и смокава.
25. И прозва се оно мјесто поток Есхол од грозда, који ондје одсјекоше синови Израиљеви.
26. И послије четрдесет дана вратише се из земље коју уходише.
27. И вративши се дођоше к Мојсију и Арону и ка свему збору синова Израиљевијех у пустињу Фаранску, у Кадис; и приповједише њима и свему збору ствар, и показаше им род оне земље.
28. И приповиједајући им, рекоше: Идосмо у земљу у коју си нас послао; доиста *тече у њој млијеко и мед, и ево рода њезина. [*2 Мој 3, 8.]
29. Али је јак народ који живи у оној земљи, и градови су им тврди и врло велики; а видјесмо ондје и синове Енакове.
30. Амалик живи на јужној страни; а Хетеји и Јевусеји и Амореји живе у планини, а Хананеји живе на мору и на Јордану.
31. А *Халев утишаваше народ пред Мојсијем; и говораше: Хајде да идемо да је узмемо, јер је можемо покорити. [*4 Мој 14, 6.]
32. Али други људи који идоше с њим говораху: Не можемо ићи на онај народ, јер је јачи од нас.
33. И просуше зао глас о земљи коју уходише међу синовима Израиљевијем говорећи: Земља коју прођосмо и уходисмо земља је која прождире своје становнике, и сав народ који видјесмо у њој јесу људи врло велики.
34. Видјесмо ондје и дивове, *синове Енакове, рода дивовскога, и чињаше нам се да смо према њима као скакавци, такви се и њима чињасмо. [*5 Мој 9, 2.]"

  "4moj14": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 14. 
Народ гунђа и бива кажњен.
---------------------------------
1. Tада се подиже сав збор и стаде викати, и народ плакаше ону ноћ.
2. И *викаху на Мојсија и на Арона сви синови Израиљеви; и сав збор рече им: Камо да смо помрли у земљи Мисирској или да помремо у овој пустињи! [*2 Мој 16, 2.]
3. Зашто нас води Господ у ту земљу да изгинемо од мача, жене наше и дјеца наша да постану робље? Није ли боље да се вратимо у Мисир?
4. И рекоше међу собом: Да поставимо старјешину, па да се вратимо у Мисир.
5. Тада *Мојсије и Арон падоше ничице пред свијем збором синова Израиљевијех. [*4 Мој 16, 4.]
6. А Исус, син Навин, и Халев, син Јефонијин, између онијех што уходише земљу, раздријеше хаљине своје,
7. И рекоше свему збору синова Израиљевијех говорећи: Земља коју прођосмо и уходисмо, врло је добра земља.
8. Ако смо мили Господу, он ће нас одвести у ту земљу, и даће нам је; а то је земља *у којој тече млијеко и мед. [*4 Мој 13, 28.]
9. Само се не одмећите Господа, и не бојте се народа оне земље; јер их можемо појести; одступио је од њих заклон њихов, а с нама је Господ, не бојте их се.
10. Тада *рече сав збор да их побију камењем; али † се показа слава Господња свијем синовима Израиљевијем у шатору од састанка. [*2 Мој 17, 4; † 2 Мој 16, 10.]
11. И рече Господ Мојсију: Докле ће ме вријеђати тај народ? Кад ли ће ми вјеровати послије толиких знака што сам учинио међу њима?
12. Ударићу га помором, и расућу га; а *од тебе ћу учинити народ велик и јачи од овога. [*2 Мој 32, 10.]
13. А Мојсије рече Господу: Али ће чути Мисирци између којих си извео овај народ силом својом,
14. И рећи ће с људима ове земље, који су чули да си ти, Господе, био усред народа и да си се очима виђао, Господе, и облак твој да је стајао над њима, и у ступу од облака да си ишао пред њима дању и у ступу огњеном ноћу;
15. Па кад побијеш овај народ све до једнога, говориће народи који су чули приповијест о теби, говорећи:
16. *Није могао Господ довести народа овога у земљу коју им је са заклетвом обећао, зато их поби у пустињи. [*5 Мој 9, 28.]
17. Нека се, дакле, прослави сила Господња, као што си рекао говорећи:
18. *Господ дуго чека и обилан је милошћу, прашта безакоње и гријех, али не правда кривога, него походи безакоње отачко на синовима до трећега и четвртога кољена. [*2 Мој 34, 6.]
19. Опрости безакоње овому народу ради велике милости своје, као што си праштао народу овому од Мисира довде.
20. А Господ рече: Праштам по ријечи твојој.
21. Али тако ја жив био, и тако сва земља била пуна славе Господње,
22. *Ти људи који видјеше славу моју и знаке моје што сам учинио у Мисиру и у овој пустињи, и кушаше ме већ десет пута, и не послушаше ријечи моје, [*Пс 95, 11; Јев З, 17, 18.]
23. Неће видјети земље коју са заклетвом обећах оцима њиховијем, неће видјети ни један од онијех који ме увриједише.
24. А слугу *својега Халева, у којем бјеше други дух и који се сасвијем мене држао, њега ћу одвести у земљу у коју је ишао, и сјеме ће је његово наслиједити. [*ИНав 14, 6, 8, 9.]
25. Али Амалик и Хананеј сједе у долини, зато се сјутра вратите натраг, и идите у пустињу к Црвеном мору.
26. Још рече Господ Мојсију и Арону говорећи:
27. Докле ће тај зли збор викати на ме? Чуо сам вику синова Израиљевијех којом вичу на ме.
28. Кажи им: Тако ја жив био, каже Господ, учинићу вам онако како сте говорили и ја чух.
29. У овој ће пустињи попадати мртва тјелеса ваша, и сви између вас који су избројени у свем броју вашем од двадесет година и више, који викасте на ме,
30. Нећете ући у земљу за коју, подигав руку своју, заклех се да ћу вас населити у њој, осим Халева, сина Јефонијина и Исуса, сина Навина.
31. А дјецу вашу, за коју рекосте да ће постати робље, њих ћу одвести, и они ће познати земљу за коју ви не марите.
32. А ваша тјелеса мртва ће попадати у овој пустињи.
33. А дјеца ваша биће пастири по пустињи четрдесет година, и носиће кар за прељубе ваше, докле не испропадају тјелеса ваша у пустињи.
34. По броју дана, за које уходисте земљу, четрдесет дана, на сваки дан по годину, носићете гријехе своје, четрдесет година, и познаћете да сам прекинуо с вама.
35. Ја Господ рекох, и тако ћу учинити свему том збору злому који се сабрао на ме: У пустињи ће пропасти и ту помријети.
36. А људи које бјеше послао Мојсије да уходе земљу, и који вративши се побунише сав збор да виче на њ, просувши зао глас о земљи,
37. Ти људи, који просуше зао глас о земљи, *помријеше од помора пред Господом; [*1 Кор 10, 10; Јуд 5.]
38. А Исус, син Навин, и Халев, син Јефонијин, осташе живи између људи који су ишли да уходе земљу.
39. И Мојсије каза све ове ријечи свијем синовима Израиљевијем, и народ плака веома.
40. А сјутрадан уставши, пођоше наврх горе и рекоше: Ево нас, идемо на мјесто за које је говорио Господ, јер згријешисмо.
41. Али Мојсије рече: Зашто преступате заповијест Господњу? Од тога неће бити ништа.
42. Не идите горе, јер Господ није међу вама; немојте да вас побију непријатељи ваши.
43. Јер је Амалик и Хананеј тамо пред вама, и изгинућете од мача, јер одустависте Господа, па неће ни Господ бити с вама.
44. Али они ипак навалише да иду наврх горе; али ковчег завјета Господњега и Мојсије не изађоше из окола.
45. Тада сиђе Амалик и Хананеј, који живљаху у оној гори, и разбише их и бацише дори до *Орме. [*4 Мој 21, 3.]"

  "4moj15": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 15. 
О даровима у јелу и пићу и првинама тијеста. Гријеси због слабости и због пакости. Казна због обесвећења суботе. Ресе на хаљинама ради опомињања.
---------------------------------
1. Опет рече Господ Мојсију говорећи:
2. Реци синовима Израиљевијем и кажи им: Кад дођете у земљу гдје ћете наставати, коју ћу вам ја дати,
3. И станете приносити жртву огњену Господу, жртву паљеницу или жртву *завјета ради или од драге воље, или о празницима својим, готовећи мирис угодни Господу од крупне или од ситне стоке, [*3 Мој 7, 16.]
4. Тада ко принесе принос свој Господу, нека донесе уза њ дар, десетину ефе бијелога брашна помијешана с четвртином ина уља,
5. И *вина четврт ина за наљев донеси уз жртву паљеницу или уз другу жртву, на свако јагње. [*4 Мој 28, 7.]
6. А уз овна донеси дар, двије десетине бијелога брашна помијешана с трећином ина уља,
7. И вина за наљев трећину ина принијећеш за мирис угодни Господу.
8. А кад приносиш теле на жртву паљеницу или на жртву ради завјета или на жртву захвалну Господу,
9. Онда нека се донесе уз теле дар, три десетине ефе бијелога брашна помијешана с по ина уља,
10. И вина донеси за наљев по ина; то је жртва огњена за мирис угодни Господу.
11. Тако нека буде уза свакога вола и уза свакога овна и уза свако живинче између оваца или коза.
12. Према броју колико принесете, учините тако уза свако, колико их буде.
13. Сваки домородац тако нека чини приносећи жртву паљеницу за мирис угодни Господу.
14. Тако, ако буде међу вама и дошљак или ко би се бавио међу вама, па би принио жртву огњену за мирис угодни Господу, нека чини онако како ви чините.
15. Зборе! *Вама и дошљаку који је међу вама један да је закон, закон вјечан од кољена на кољено; дошљак ће бити као и ви пред Господом. [*2 Мој 12, 49.]
16. Један закон и једна уредба да буде вама и дошљаку који је међу вама.
17. Још рече Господ Мојсију говорећи:
18. Кажи синовима Израиљевијем и реци им: Кад дођете у земљу у коју ћу вас ја одвести,
19. Па станете јести хљеб оне земље, тада принесите принос Господу.
20. Од првина тијеста својега приносите у принос колач, као принос од гумна тако га приносите.
21. Од првина тијеста својега дајите Господу принос од кољена до кољена.
22. А *кад бисте погријешили, те не бисте учинили свијех овијех заповијести које каза Господ Мојсију, [*3 Мој 4, 2.]
23. Све што вам је заповједио Господ преко Мојсија, од дана кад заповједи Господ и послије од кољена до кољена,
24. Ако се буде учинило погрјешком, да збор не зна, онда сав збор нека принесе на жртву паљеницу за мирис угодни Господу теле с даром његовијем и с наљевом његовијем по уредби, и једно јаре на жртву за гријех.
25. И свештеник нека очисти сав збор синова Израиљевијех, и опростиће им се, јер је погрјешка и они донесоше пред Господа свој принос за жртву огњену Господу и принос за гријех свој ради погрјешке своје.
26. Опростиће се свему збору синова Израиљевијех и дошљаку који се бави међу њима, јер је погрјешка свега народа.
27. *Ако ли једна душа згријеши не знајући, нека принесе козу од године на жртву за гријех. [*3 Мој 4, 27, 28.]
28. И свештеник нека очисти душу која буде згријешила не знајући пред Господом, и кад је очисти опростиће јој се.
29. И за рођенога у земљи синова Израиљевијех и за дошљака, који се бави међу вама, један закон да буде кад ко згријеши не знајући.
30. Али *ко од силе згријеши између рођенијех у земљи или између дошљака, он ружи Господа; нека се истријеби она душа из народа својега. [*Јев 10, 26.]
31. Јер презре ријеч Господњу, и заповијест његову погази; нека се истријеби она душа; безакоње је њезино на њој.
32. А кад бијаху синови Израиљеви у пустињи, нађоше једнога гдје купи дрва у суботу.
33. И који га нађоше гдје купи дрва, доведоше га к Мојсију и к Арону и ка свему збору.
34. И *метнуше га под стражу, јер не бјеше казано шта ће се чинити с њим. [*3 Мој 24, 12.]
35. А Господ рече Мојсију: *Нека се погуби тај човјек; нека га заспе камењем сав збор иза окола. [*2 Мој 31, 14.]
36. И сав збор изведе га иза окола и засуше га камењем, и умрије, као што заповједи Господ Мојсију.
37. Још рече Господ Мојсију говорећи:
38. Реци синовима Израиљевијем и кажи им, нека ударају *ресе по скутовима од хаљина својих од кољена до кољена, и над ресе нека мећу врвцу плаву. [*5 Мој 22, 12; Мт 23, 5.]
39. И имаћете ресе зато да се гледајући их, опомињете свијех заповијести Господњих и творите их, и да се не заносите за срцем својим и за очима својима, за којима чините прељубу;
40. Него да памтите и творите све заповијести моје, и будете свети Богу својему.
41. Ја сам Господ Бог ваш који сам вас извео из земље Мисирске да вам будем Бог. Ја сам Господ Бог ваш."

  "4moj16": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 16. 
Корејева побуна и пропаст његове дружине. Кадионице грјешника и Аронова кадионица.
---------------------------------
1. А *Кореј, син Исара, сина Ката, сина Левијева, и Датан и Авирон, синови Елијавови, и Авнан, син Фалета, сина Рувимова, побунише се, [*2 Мој 6, 21; 4 Мој 26, 9; Јуд 11.]
2. И усташе на Мојсија, и с њима двјеста и педесет људи између синова Израиљевијех, главара народнијех, који се сазиваху на збор и бијаху људи знатни.
3. И скупише се на Мојсија и на Арона, и рекоше им: Доста нек вам је; сав овај народ, сви су свети, и међу њима је Господ; зашто се ви подижете над збором Господњим?
4. Кад то чу Мојсије, *паде ничице. [*4 Мој 14, 5.]
5. Потом рече Кореју и свој дружини његовој говорећи: Сјутра ће показати Господ ко је његов, и ко је свет, и кога је пустио к себи, јер кога је изабрао онога ће пустити к себи.
6. Ово учините: Узмите кадионице, Кореј са свом дружином својом.
7. И метните сјутра у њих огња и метните у њих када пред Господом, и кога избере Господ, онај ће бити свет. Доста нек вам је, синови Левијеви!
8. И рече Мојсије Кореју: Чујте, синови Левијеви!
9. Мало ли вам је што вас је Бог Израиљев одвојио од збора Израиљева пустивши вас к себи да вршите службу у шатору Господњем и да стојите пред збором и служите за њ?
10. Пустио је к себи тебе и сву браћу твоју, синове Левијеве, с тобом, а ви тражите још и свештенство?
11. Зато ти и сва дружина твоја скуписте се на Господа. Јер *Арон шта је да вичете на њ? [*2 Мој 16, 8.]
12. И посла Мојсије да дозову Датана и Авирона, синове Елијавове. А они одговорише: Нећемо да идемо.
13. Мало ли је што си нас извео из земље у којој тече млијеко и мед да нас побијеш у овој пустињи, него још хоћеш да владаш над нама?
14. Јеси ли нас одвео у земљу *гдје тече млијеко и мед? И јеси ли нам дао да имамо њива и винограда? Хоћеш ли очи овијем људима да ископаш? Нећемо да идемо. [*2 Мој 3, 8.]
15. Тада се расрди Мојсије врло, и рече Господу: Немој погледати на дар њихов; *ниједнога магарца нијесам узео од њих, нити сам коме од њих учинио каква зла. [*1 Сам 12, 3; Дап 20, 33.]
16. Потом рече Мосјије Кореју: *Ти и сви твоји станите сјутра † пред Господом, ти и они и Арон. [*4 Мој 16, 6, 7; † 1 Сам 12, 7.]
17. И узмите сваки своју кадионицу, и метните у њих када, и станите пред Господом сваки са својом кадионицом, двјеста и педесет кадионица, и ти и Арон, сваки са својом кадионицом.
18. И узеше сваки своју кадионицу, и метнувши у њих огња, метнуше у њих када, и стадоше на врата шатора од састанка с Мојсијем и Ароном.
19. А Кореј сабра на њих сав збор на врата шатора од састанка; тада *се показа слава Господња свему збору. [*4 Мој 14, 10.]
20. И рече Господ Мојсију и Арону говорећи:
21. Одвојте се из тога збора, да их одмах сатрем.
22. А они падоше ничице и рекоше: Боже, *Боже духовима и сваком тијелу! Овај један згријешио, и на сав ли ћеш се збор гњевити? [*Јов 10, 12; 12, 10.]
23. Опет рече Господ Мојсију говорећи:
24. Реци збору и кажи: Одступите од шатора Корејева и Датанова и Авиронова.
25. И уставши Мојсије отиде к Датану и Авирону, а за њим отидоше старјешине Израиљеве.
26. И рече збору говорећи: Одступите од шатора тијех безбожника, и не додијевајте се ничега што је њихово, да не изгинете са свијех гријеха њиховијех.
27. И одступише са свијех страна од шатора Корејева и Датанова и Авиронова; а Датан и Авирон изашавши стадоше сваки на врата од шатора својега са женама својим и са синовима својим и с дјецом својом.
28. Тада рече Мојсије: Овако ћете познати да ме је Господ послао да чиним сва ова дјела, и да ништа не чиним од себе:
29. Ако ови помру као што мру сви људи, и ако буду покарани као што бивају покарани сви људи, није ме послао Господ;
30. Ако ли што ново учини Господ, и земља отвори уста своја и прождре их са свијем што је њихово, и сиђу живи у гроб, тада знајте да су ови људи увриједили Господа.
31. А *кад изговори ријечи ове, расједе се земља под њима, [*5 Мој 11, 6.]
32. И отворивши земља уста своја, прождрије их, и домове њихове и све људе Корејеве и све благо њихово.
33. И тако сиђоше са свијем што имаху живи у гроб, и покри их земља и неста их из збора.
34. А сви Израиљци који бијаху око њих, побегоше од вике њихове, јер говораху: Да нас не прождре земља.
35. И *изађе огањ од Господа, и сажеже онијех двјеста и педесет људи који принесоше кад. [*3 Мој 10, 2; Пс 106, 18.]
36. Тада рече Господ Мојсију говорећи:
37. Кажи Елеазару, сину Арона свештеника, нека покупи кадионице из тога гаришта и угљевље из њих нека разбаци, јер су свете;
38. Кадионице онијех који огријешише душе своје нека раскују на плоче да се окује олтар, јер кадише њима пред Господом, зато су свете, и нека буду синовима Израиљевијем знак.
39. И покупи Елеазар свештеник кадионице мједене, којима бјеху кадили они што изгорјеше, и расковаше их на оков олтару
40. За спомен синовима Израиљевијем, да не приступа нико други који није рода Аронова да кади пред Господом, да му не буде као Кореју и дружини његовој, као што му бјеше казао Господ преко Мојсија.
41. А сјутрадан викаше сав збор синова Израиљевијех на Мојсија и на Арона говорећи: Побисте народ Господњи.
42. А кад се стјецаше народ на Мојсија и на Арона, погледаше на шатор од састанка, а то облак на њему, и показа се слава Господња.
43. И дође Мојсије и Арон пред шатор од састанка.
44. И рече Господ Мојсију говорећи:
45. Уклоните се из тога збора да их одмах потрем. А они падоше ничице.
46. И рече Мојсије Арону: Узми кадионицу, и метни у њу огња с олтара, и метни када, и иди брже ка збору, и очисти их; јер гњев жесток изађе од Господа, и помор поче.
47. И узевши Арон кадионицу, као што му рече Мојсије, отрча усред збора, и гле, помор већ бјеше почео у народу; и окадив очисти народ.
48. И стајаше међу мртвима и живима, и устави се помор.
49. А онијех који помријеше од тога помора бјеше четрнаест тисућа и седам стотина, осим онијех што изгибоше с Кореја.
50. И врати се Арон к Мојсију на врата шатора од састанка, кад се устави помор."

  "4moj17": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 17. 
Процвјетала Аронова палица.
---------------------------------
1. Потом рече Господ Мојсију говорећи:
2. Реци синовима Израиљевијем, и узми од њих по једну палицу од свакога дома отаца њиховијех, од свијех кнезова њиховијех, по домовима отаца њиховијех, дванаест палица, и име свакога напиши на палици његовој.
3. А на палици Левијевој напиши име Ароново, јер је свака палица за једног поглавара од дома отаца њиховијех.
4. И остави их у шатору од састанка пред свједочанством, *гдје се састајем с вама. [*2 Мој 25, 22.]
5. И *кога изаберем, његова ће палица процвјетати; тако ћу утишати пред собом вику синова Израиљевијех што вичу на вас. [*4 Мој 16, 5.]
6. Кад то рече Мојсије синовима Израиљевијем, дадоше му сви кнезови њихови палице, сваки кнез по палицу од дома оца својега, дванаест палица, и палица Аронова бјеше међу палицама њиховијем.
7. И остави Мојсије палице пред Господом у шатору од свједочанства.
8. А сјутрадан дође Мојсије у шатор од свједочанства, и гле, процвјетала палица Аронова од дома Левијева; бјеше напупила и цвјетала, и бадеми зрели на њој.
9. И изнесе Мојсије све оне палице испред Господа к свијем синовима Израиљевијем, и разгледавши их, узеше сваки своју палицу.
10. А Господ рече Мојсију: Донеси опет палицу *Аронову пред свједочанство да се чува за знак непокорнима, да престане вика њихова на ме, да не изгину. [*Јев 9, 4.]
11. И учини Мојсије, како му заповједи Господ тако учини.
12. Тада рекоше синови Израиљеви Мојсију говорећи: Помријесмо, пропадосмо, сви пропадосмо.
13. Ко се год приближи к шатору Господњему гине; хоћемо ли сви изгинути?"

  "4moj18": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 18. 
Служба и издржавање свештеника и Левита.
---------------------------------
1. А Господ рече Арону: Ти и синови твоји и дом оца твојега с тобом *носите гријехе о светињу; ти и синови твоји с тобом носите гријехе свештенства својега. [*2 Мој 28, 38.]
2. И браћу своју, племе Левијево, племе оца својега узми к себи да буду уза те и *служе ти; а † ти ћеш и синови твоји с тобом служити пред шатором од састанка. [*4 Мој 3, 6, 7; † 4 Мој 3, 10.]
3. Нека добро слушају заповијести твоје и раде што треба у свем шатору; али к судовима од светиње к олтару нека не приступају, да не изгину и они и ви.
4. Нека буду, дакле, уза те и нека раде све што треба у шатору од састанка у свакој служби у њему; али нико други да не приступи с вама.
5. А ви радите што треба у светињи и што треба на олтару, да више не дође гњев на синове Израиљеве.
6. Јер, ево, ја *узех браћу вашу Левите између синова Израиљевијех, и вама су дани на дар за Господа, да врше службу у шатору од састанка. [*4 Мој 3, 12, 45.]
7. А ти и синови твоји с тобом вршите свештеничку службу своју у свему што припада к олтару и што бива иза завјеса, и служите; свештенство даровах вам, зато ко би други приступио, да се погуби.
8. Још рече Господ Арону: Ево, *дајем ти и приносе своје што се увис подижу, између свијех ствари које посвећују синови Израиљеви дајем их теби ради помазања и синовима твојим законом вјечним. [*3 Мој 26, 6, 7.]
9. То нека је твоје од ствари посвећенијех, које се не сажижу; сваки принос њихов између свијех дарова њиховијех и између свијех приноса за гријех и свијех приноса за кривицу, које ми донесу, светиња над светињама да је твоја и синова твојих.
10. У светињи га једи, све мушкиње нека га једе, света ствар да ти је.
11. Твоје су, дакле, жртве дарова њиховијех које се увис подижу; и сваку жртву синова Израиљевијех која се обрће теби дајем и синовима твојим и кћерима твојим с тобом законом вјечним; ко је год чист у дому твојем, нека једе.
12. Најбоље од уља и најбоље од вина и жита, првине које дају Господу, теби дајем.
13. Првине од свега што роди у земљи њиховој, *које донесу Господу, твоје нека буду; ко је год чист у дому твојем нека једе. [*2 Мој 23, 19.]
14. *Све завјетовано Богу и Израиљу, твоје нека је. [*3 Мој 27, 28.]
15. Што год отвора материцу између свакога тијела које приносе Господу, и између људи и између стоке, твоје да буде; али првенац човјечји нека се откупљује; и првенац нечисте стоке нека се откупљује.
16. А откуп нека му буде кад буде од мјесеца дана по твојој цијени пет сикала сребра, по сиклу светом; у њему је двадесет гера.
17. А првенца од краве или првенца од овце или првенца од козе не дај да се откупи; свете су ствари; крвљу њиховом покропи олтар, и сало њихово запали, да буде жртва огњена за мирис угодни Господу.
18. А месо од њих да је твоје, као груди што се обрћу и као плеће десно, да је твоје.
19. Све приносе што се подижу од посвећенијех ствари, што приносе синови Израиљеви Господу, дајем теби и синовима твојим и кћерима твојим с тобом законом вјечним; то ће бити завјет осољен, вјечан пред Господом теби и сјемену твојему с тобом.
20. Још рече Господ Арону: У земљи њиховој да немаш нашљедства, ни дијела међу њима да немаш; *ја сам дио твој и твоје нашљедство међу синовима Израиљевијем. [*5 Мој 10, 9; ИНав 13, 14, 33.]
21. А синовима Левијевим, ево, *дајем у нашљедство све десетке од Израиља за службу њихову што служе у шатору од састанка. [*3 Мој 27, 30.]
22. А синови Израиљеви нека више не приступају к шатору од састанка, да се не огријеше и не изгину.
23. Него сами Левити нека служе службу у шатору од састанка, и они нека носе гријех свој законом вјечним од кољена до кољена, па да немају нашљедства међу синовима Израиљевијем.
24. Јер десетке синова Израиљевијех, што ће доносити Господу на жртву што се подиже, дајем Левитима у нашљедство; тога ради рекох за њих: Међу синовима Израиљевијем да немају нашљедства.
25. Још рече Господ Мојсију говорећи:
26. Реци Левитима и кажи им: Кад узмете од синова Израиљевијех десетак који вам дадох од њих за нашљедство ваше, онда принесите од њега принос што се подиже Господу, десето од десетога.
27. И примиће вам се принос ваш као жито с гумна и као вино из каце.
28. Тако и ви приносите принос што се подиже Господу од свијех десетака својих, које ћете узимати од синова Израиљевијех, и дајите од њих принос Господњи Арону свештенику.
29. Од свега што вам се да приносите сваки принос што се подиже Господу, од свега што буде најбоље свети дио.
30. И реци им: Кад принесете најбоље од тога, тада ће се примити Левитима као доходак од гумна и као доходак од каце.
31. А јести можете то на сваком мјесту и ви и породице ваше, јер *вам је плата за службу вашу у шатору од састанка. [*Мт 10, 10.]
32. И нећете зато навући на се гријеха кад станете приносити што је најбоље, и нећете оскврнити светијех ствари синова Израиљевијех, и нећете изгинути."

  "4moj19": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 19. 
Жртва црвене јунице. Вода очишћења.
---------------------------------
1. Још рече Господ Мојсију и Арону говорећи:
2. Ово је уредба и закон што заповједи Господ говорећи: Реци синовима Израиљевијем нека ти доведу јуницу црвену здраву, на којој нема мане, и која још није била у јарму;
3. И подајте је Елеазару свештенику, а он нека је изведе напоље из окола да је закољу пред њим.
4. И узевши Елеазар крви њезине на прст свој, нека *покропи крвљу према шатору од састанка седам пута. [*3 Мој 4, 6.]
5. Потом нека заповједи да се спали јуница пред његовијем очима; кожу њезину и месо њезино и крв њезину с балегом нека спале.
6. И свештеник узевши *дрвета кедрова, исопа и црвца, нека баци у огањ гдје гори јуница. [*3 Мој 14, 6.]
7. Потом нека опере хаљине своје и опере тијело своје водом, па онда нека уђе у око, и нека буде свештеник нечист до вечера.
8. Тако и ко је спали, нека опере хаљине своје водом, и тијело своје нека опере водом, и нека буде нечист до вечера.
9. А чист човјек нека покупи пепео од јунице и изручи га иза окола на чисто мјесто, да се чува збору синова Израиљевијех за воду очишћења; то је жртва за гријех.
10. И онај који покупи пепео од јунице, нека опере хаљине своје, и нека буде нечист до вечера. То нека је синовима Израиљевијем и дошљаку који се бави међу њима вјечан закон.
11. Ко се дотакне мртва тијела човјечијега, да је нечист седам дана.
12. Он нека се очисти оном водом трећи дан и седми дан, и биће чист; ако ли се не очисти трећи дан и седми, неће бити чист.
13. Ко се дотакне мртва тијела човјечијега па се не очисти, онај је *оскврнио шатор Господњи; зато да се истријеби она душа из Израиља; јер није покропљен водом очишћења, зато је нечист, и нечистота је његова на њему. [*З Мој 15, 31.]
14. Ово је закон кад човјек умре у шатору: Ко год уђе у онај шатор и ко год буде у шатору, нечист да је седам дана;
15. И сваки суд откривен, који не буде добро заклопљен, нечист је.
16. И ко се год дотакне у пољу посјеченога мачем или умрлога или кости човјечије или гроба, нечист да је седам дана.
17. И нека за нечистога узму пепела од јунице спаљене за гријех, и нека налију на њ воде живе у суд.
18. Потом нека узме чист човјек исопа и замочи у ону воду, и покропи њом шатор и све судове и људе који су у њему били; тако и онога који би се дотакао кости или човјека посјечена или умрла или гроба.
19. Чисти нечистога нека покропи трећи и седми дан; и кад га очисти седми дан, нека опере хаљине своје и себе нека опере водом, и биће чист увече.
20. А ко буде нечист па се не очисти, да се истријеби она душа из збора; јер је светињу Господњу оскврнио, а није покропљен водом очишћења; нечист је.
21. И ово нека им је закон вјечан: И који покропи водом очишћења, нека опере хаљине своје; и ко се год дотакне воде очишћења, да је нечист до вечера.
22. И чега се год дотакне ко је нечист, да је нечисто; и ко се њега дотакне, да је нечист до вечера."

  "4moj20": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 20. 
Смрт Маријина и смрт Аронова. Вода из стијене у Мериви. Едом спречава пролаз.
---------------------------------
1. И синови Израиљеви, сав збор њихов, дођоше у пустињу Синску првога мјесеца, и стаде народ у Кадису; и ондје умрије Марија, и би погребена ондје.
2. А *ондје немаше збор воде, те се скупише на Мојсија и на Арона. [*2 Мој 17, 1.]
3. И свађаше се народ с Мојсијем, и говораху: Камо да смо помрли кад помријеше браћа наша пред Господом!
4. Зашто доведосте збор Господњи у ову пустињу да изгинемо овдје и ми и стока наша?
5. И зашто нас изведосте из Мисира да нас доведете на ово зло мјесто, гдје не роди ни жито ни смоква ни грожђе ни шипак, а ни воде нема за пиће?
6. И дође Мојсије и Арон испред збора на врата шатора од састанка, и падоше ничице; и *показа им се слава Господња. [*4 Мој 14, 10.]
7. И рече Господ Мојсију говорећи:
8. Узми штап, и сазовите збор ти и Арон брат твој, и проговорите стијени пред њима, те ће дати воду своју; тако ћеш им извести воду из стијене, и напојићеш збор и стоку њихову.
9. И Мојсије узе штап испред Господа, како му заповједи Господ.
10. И сазваше Мојсије и Арон збор пред стијену, и он им рече: *Слушајте, одметници! Хоћемо ли вам из ове стијене извести воду? [*Пс 106, 33.]
11. И диже Мојсије руку своју и удари у стијену штапом својим два пута, и изиде вода многа, те се напоји народ и стока њихова.
12. А Господ рече Мојсију и Арону: Што ми *не вјеровасте и не прослависте ме пред синовима Израиљевим, зато нећете одвести збора тога у земљу коју сам им дао. [*4 Мој 27, 14; 5 Мој 1, 37; 3, 26; 32, 51.]
13. То је вода од свађе, гдје се свађаше синови Израиљеви с Господом, и он се прослави међу њима.
14. Послије тога *посла Мојсије посланике из Кадиса к цару Едомском да му реку: † Овако каже брат твој Израиљ: Ти знаш све невоље које нас снађоше: [*Суд 11, 17; † 5 Мој 23, 7.]
15. Како наши оци сиђоше у Мисир, и бијасмо у Мисиру дуго времена, и како Мисирци зло чинише нама и оцима нашим;
16. И викасмо ка Господу, и Господ чу глас наш, и *посла анђела, који нас изведе из Мисира; и ево смо у Кадису, граду на твојој међи. [*2 Мој 23, 20; 33, 2.]
17. *Пусти нас да прођемо кроз твоју земљу; нећемо ићи преко поља ни преко винограда, нити ћемо пити воде из којега студенца; ићи ћемо царским путем, нећемо свртати ни надесно ни налијево док не пријеђемо међу твоју. [*4 Мој 21, 22.]
18. А Едом му одговори: Не иди преко моје земље да не изидем с мачем преда те.
19. А синови Израиљеви рекоше му: Ићи ћемо утреником, и ако се напијемо воде твоје, ми или стока наша, платићемо је; ништа више, само да пјешице прођемо.
20. А он им одговори: Нећете проћи. И изиде Едом пред њих с много народа и с великом силом.
21. И кад не хтје Едом допустити Израиљу да пријеђе преко међе његове, Израиљ отиде од њега.
22. И кренувши се од Кадиса, дођоше синови Израиљеви, сав збор њихов, ка гори Ору.
23. И Господ рече Мојсију и Арону на гори Ору код међе Едомске говорећи:
24. Арон ваља да се прибере к роду својему, јер неће ући у земљу коју сам дао синовима Израиљевијем, јер не послушасте заповијести моје на води од свађе.
25. Узми Арона и Елеазара, сина његова, и изведи их на гору Ор.
26. И свуци Арону хаљине његове и обуци их Елеазару, сину његову, па ће се Арон прибрати и умријети ондје.
27. И учини Мојсије како заповједи Господ; и изиђоше на гору Ор пред свијем збором.
28. И свуче Мојсије с Арона хаљине његове и обуче их Елеазару, сину његову, и *умрије ондје Арон наврх горе, а Мојсије и Елеазар сидоше с горе. [*4 Мој 33, 38; 5 Мој 10, 6; 32, 50.]
29. А кад видје сав збор да умрије Арон, плака сав дом Израиљев за Ароном тридесет дана."

  "4moj21": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 21. 
Змија од мједи. Побједа над царевима Сионом и Огом на југу.
---------------------------------
1. А кад чу Хананеј, цар Арадски, који живљаше на југу, да иде Израиљ путем којим идоше уходе, он се поби с њима и зароби их неколико.
2. Тада се Израиљ завјетова Господу и рече: Ако даш овај народ мени у руке, до темеља ћу раскопати градове њихове.
3. И услиши Господ глас Израиљев и даде му Хананеје, а он затре њих и градове њихове, и прозва оно мјесто Орма.
4. Потом пођоше од горе Ора к Црвеном мору обилазећи земљу Едомску, и ослаби дух народу од пута.
5. И викаше народ на Бога и на Мојсија: Зашто нас изведосте из Мисира да изгинемо у овој пустињи? Јер нема ни хљеба ни воде, а *овај се никакви хљеб већ огадио души нашој. [*4 Мој 11, 6.]
6. А *Господ пусти на народ змије ватрене, које их уједаху те помрије много народа у Израиљу. [*1 Кор 10, 9.]
7. Тада дође народ к Мојсију и рекоше: Згријешисмо што викасмо на Господа и на тебе; моли Бога нека уклони змије од нас. И Мојсије се помоли за народ.
8. И Господ рече Мојсију: Начини змију ватрену, и метни је на мотку, и кога уједе змија, нека погледа у њу, па ће оздравити.
9. И *начини Мојсије змију од мједи, и метну је на мотку, и кога год уједе змија, он погледа у змију од мједи и оздрави. [*Јн 3, 14.]
10. Потом пођоше синови Израиљеви, и стадоше у око у Овоту.
11. И из Овота отишавши стадоше у око на брдима Аваримским у пустињи која је према Моавској с истока.
12. Оданде отишавши стадоше у око у долини Зареду.
13. И одатле отишавши, стадоше у око на броду на Арнону, који је у пустињи и излази од међе Аморејске. Јер је Арнон међа Моавска између Моаваца и Аморејаца.
14. Зато се каже у књизи о ратовима Господњим: На Вајева у Суфи и на потоке Арнонске.
15. Јер ти потоци, који допиру до мјеста Ара, теку покрај међе Моавске.
16. А отуда дођоше к Виру; то је студенац за који бјеше рекао Господ Мојсију: Скупи народ, и даћу им воде.
17. Тада пјева Израиљ пјесму ову: Дижи се, студенче; припијевајте га;
18. Студенче, који копаше кнезови, који ископаше поглавари народни с онијем који постави закон, палицама својим. А из пустиње отидоше у Мантанаил,
19. А из Мантанаила у Надил, а из Надила у Вамот,
20. А из Вамота у долину која је у пољу Моавском код горе Фазге и гледа у пустињу.
21. Тада *посла Израиљ посланике к Сиону, цару Аморејском, говорећи: [*5 Мој 2, 26, 27.]
22. *Пусти да прођемо кроз твоју земљу, нећемо свртати ни у поље ни у виноград, нити ћемо пити воде из студенаца; ићи ћемо царским путем докле не пријеђемо међу твоју. [*4 Мој 20, 17.]
23. Али не даде Сион Израиљу да прође кроз земљу његову, него сабра Сион сав народ свој, и изађе на Израиља у пустињу, и дође у Јасу, и поби се с Израиљем.
24. Али га исијече Израиљ оштрим мачем, и освоји земљу његову од Арнона па до Јавока до синова Амоновијех, јер тврда бјеше међа синова Амоновијех.
25. И узе Израиљ сва она мјеста и насели се у свијем градовима Аморејским, у Есевону и у свијем селима његовијем.
26. Јер Есевон бјеше град Сиона, цара Аморејскога, који бјеше први завојштио на цара Моавскога и бјеше му узео сву земљу његову до Арнона.
27. Зато говоре у причи: Ходите у Есевон да се сагради и подигне град Сионов.
28. Јер огањ изађе из Есевона, пламен из града Сионова, и спали Ар Моавски и становнике на висини Арнонској.
29. Тешко теби, Моаве: пропао си, народе *Хамосов; дао је синове своје који утекоше и кћери своје у ропство Сиону, цару Аморејском. [*Суд 11, 24; 1 цар 11, 7.]
30. Али их постријељасмо, пропаде Есевон до Девона, и потрсмо их до Нофе, која допире до Медеве.
31. И тако живје Израиљ у земљи Аморејској.
32. Потом посла Мојсије да уходе Јазир, и узеше села око њега, и изагнаше Аморејце који бијаху ондје.
33. Потом *обративши се, пођоше у Васан; и изиде Ог, цар Васански, пред њих, он и сав народ његов на бој у Едрајин. [*5 Мој 3, 1.]
34. А Господ рече Мојсију: Не бој га се; јер сам га дао у твоје руке и сав народ његов и земљу његову; и *учини му како си учинио Сиону, цару Аморејском, који живљаше у Есевону. [*Пс 136, 20.]
35. И побише га и синове његове и сав народ његов, да не оста ниједан и освојише земљу његову."

  "4moj22": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 22. 
Моавски цар Валак позива Валама да прокуне Израиља, али га он благосиља. Валамова магарица говори.
---------------------------------
1. Одатле се подигоше синови Израиљеви, и стадоше у око у пољу Моавском с ону страну Јордана према Јерихону.
2. И видје Валак, син Сефоров, све што учини Израиљ Амореју,
3. И уплаши се Моав од народа веома; јер га бјеше много, и притужи Моаву од синова Израиљевијех.
4. Па рече Моав старјешинама Мадијанским: Сада ће ова множина појести све што је око нас као во траву у пољу. А Валак, син Сефоров, бјеше у оно вријеме цар Моавски.
5. И *посла посланике к Валаму, сину Веорову, у Фатуру, која је на ријеци у земљи народа његова, говорећи: Ево, народ изиде из Мисира, ево прекрилио је земљу, и стоји према мени. [*ИНав 24, 9; Мих 6, 5.]
6. Него ходи, прокуни ми овај народ, јер је јачи од мене, еда бих му одолио и побио га или истјерао из земље ове; јер знам, кога благословиш биће благословен, а кога прокунеш биће проклет.
7. И отидоше старјешине Моавске и старјешине Мадијанске носећи дарове за врачање; и дођоше к Валаму, и казаше му ријечи Валакове.
8. А он им рече: Останите овдје ову ноћ, и одговорићу вам како ми Господ каже. И осташе кнезови Моавски код Валама.
9. А Бог дође к Валаму и рече му: Какви су то људи код тебе?
10. И рече Валам Богу: Валак, син Сефоров, цар Моавски, посла их к мени говорећи:
11. Ево, народ изиде из Мисира и прекрили земљу; него ходи, прокуни ми га еда бих га надбио и отјерао га.
12. А Бог рече Валаму: Не иди с њима, нити куни тога народа, јер је благословен.
13. И ујутру уставши Валам рече кнезовима Валаковијем: Вратите се у своју земљу, јер ми не да Бог да идем с вама.
14. И уставши кнезови Моавски дођоше к Валаку, и рекоше: Не хтје Валам поћи с нама.
15. Тада опет посла Валак више кнезова и веће од првијех.
16. И они дошавши к Валаму, рекоше му: Овако вели Валак, син Сефоров: Немој се затезати, молим те, него дођи к мени.
17. Јер ћу те добро даривати, и што ми год речеш чинићу; зато дођи, молим те, прокуни ми овај народ.
18. А Валам одговори и рече слугама Валаковијем: Да ми да Валак кућу своју пуну сребра и злата, не бих могао преступити ријечи Господа Бога својега да учиним што мало или велико.
19. Али опет останите овдје и ви ову ноћ, да видим што ће ми сада казати Господ.
20. И дође Бог ноћу к Валаму и рече му: Кад су дошли ти људи да те зову, устани, иди с њима, али што ти кажем оно да чиниш.
21. И ујутру уставши Валам осамари магарицу своју, и пође с кнезовима Моавским.
22. Али се разгњеви Бог што он пође; и стаде анђео Господњи на пут да му не да; а он сјеђаше на магарици својој и имаше са собом два момка своја.
23. А кад магарица видје анђела Господњега гдје стоји на путу с голијем мачем у руци, сврну магарица с пута и пође преко поља. А Валам је стаде бити да је врати на пут.
24. А анђео Господњи стаде на стазу међу виноградима, а бијаше зид и одовуд и одонуд.
25. И магарица, видећи анђела Господњега, приби се уз други зид, и притиште ногу Валамову о зид; а он је стаде опет бити.
26. Потом анђео Господњи отиде даље, и стаде у тјеснацу, гдје не бјеше места да се сврне ни надесно ни налијево.
27. И магарица, видећи анђела Господњега, паде под Валамом, а Валам се врло разљути, и стаде бити магарицу својим штапом.
28. Тада Господ *отвори уста магарици, те она рече Валаму: Шта сам ти учинила, те ме бијеш већ трећи пут? [*2 Пет 2, 16.]
29. А Валам рече магарици: Што ми пркосиш? Да имам мач у руци, сад бих те убио.
30. А магарица рече Валаму: Нијесам ли твоја магарица? Јашеш ме откако сам постала твоја до данас; јесам ли ти кад тако учинила? А он рече: Нијеси.
31. Тада Господ отвори очи Валаму, који угледа анђела Господњега гдје стоји на путу с голијем мачем у руци. И он сави главу и поклони се лицем својим.
32. И рече му анђео Господњи: Зашто си био магарицу своју већ три пута? Ево, ја изидох да ти не дам, јер твој пут није мени по вољи.
33. Кад ме угледа магарица, она се уклони испред мене већ три пута; а да се није уклонила испред мене, тебе бих већ убио, а њу бих оставио у животу.
34. А Валам рече анђелу Господњему: Згријешио сам, јер нијесам знао да ти стојиш преда мном на путу; ако теби није по вољи, ја ћу се вратити.
35. А анђео Господњи рече Валаму: Иди с тијем људима, али само оно говори што ти ја кажем. Тада Валам отиде с кнезовима Валаковим.
36. А кад чу Валак да иде Валам, изиде му на сусрет у град Моавски на међи Арнонској, накрај међе.
37. И рече Валак Валаму: Нијесам ли слао к теби и звао те? Зашто ми не дође? Еда ли те не могу даривати?
38. А Валам рече Валаку: Ево сам дошао к теби; али хоћу ли моћи што говорити? *Што ми Бог метне у уста, оно ћу говорити. [*4 Мој 23, 26.]
39. И отиде Валам с Валаком, и дођоше у град Узот.
40. И накла Валак волова и оваца, и посла Валаму и кнезовима који бијаху с њим.
41. А ујутру узе Валак Валама и одведе га на висину Валову, и оданде му показа један крај народа."

  "4moj23": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 23. 
Валамово проклињање. Бог претвара два пута у благослов.
---------------------------------
1. И рече Валам Валаку: Начини ми овдје седам олтара, и приправи ми овдје седам телаца и седам овнова.
2. И учини Валак како му рече Валам; и принесе Валак с Валамом на сваком олтару по једно теле и овна.
3. Па рече Валам Валаку: Стој код своје жртве паљенице; а ја идем еда бих се срео с Господом, па што ми јави казаћу ти. И он отиде сам.
4. И срете Бог Валама, а он му рече: Седам олтара спремих, и принесох по теле и овна на сваком олтару.
5. А Господ метну ријечи у уста Валаму, и рече: Врати се к Валаку и тако му реци.
6. И врати се к њему, а он стајаше код жртве своје паљенице и сви кнезови Моавски.
7. А он отвори причу своју, и рече: Из Арама доведе ме Валак, цар Моавски, с планине источне, говорећи: Ходи, прокуни ми Јакова, ходи, наружи Израиља.
8. Како бих клео онога кога не куне Бог? Или како бих ружио онога кога Господ не ружи?
9. Јер сврх стијена видим га, и с хумова гледам га. Гле, овај ће народ наставити сам, и с другим народима неће се помијешати.
10. *Ко ће избројити прах Јаковљев и број од четврти Израиља? Да бих ја умро смрћу праведничком, и крај мој да би био као њихов! [*1 Мој 13, 16.]
11. Тада рече Валак Валаму: Шта то радиш од мене? Ја те дозвах да прокунеш непријатеље моје, а гле, ти благосиљаш једнако.
12. А он одговори и рече: *Зар нећу пазити и говорити оно што ми је Господ метнуо у уста? [*4 Мој 22, 38.]
13. Тада му рече Валак: Ходи са мном на друго мјесто одакле ћеш га видјети; само му крај видиш, а свега га не видиш; прокуни ми га оданде.
14. И доведе га у поље Зофим, наврх Фазге, и начини седам олтара, и принесе на сваком олтару по једно теле и овна.
15. Тада Валам рече Валаку: Стој ту код жртве своје паљенице, а ја идем онамо у сусрет Господу.
16. И срете Господ Валама, и метну му ријеч у уста, и рече: Врати се к Валаку, и тако говори.
17. И дође к њему, а он стајаше код жртве своје паљенице и с њим кнезови Моавски; и рече Валак: Шта вели Господ?
18. А он отвори причу своју, и рече: Устани, Валаче, и послушај, чуј ме, сине Сефоров!
19. *Бог није човјек да лаже, ни син човјечји да се покаје. Што каже неће ли учинити, и што рече неће ли извршити ? [*1 Сам 15, 29.]
20. Гле, примих да благословим; јер је он благословио, а ја нећу порећи.
21. Не гледа на безакоње у Јакову ни на неваљалство у Израиљу; Господ је његов с њим, и граја у њему као цар кад надвлада.
22. Бог га је извео из Мисира, он му је као снага једнорогова.
23. Јер нема чини на Јакова ни врачања на Израиља; у ово доба говориће се о Јакову и о Израиљу, шта је учинио Бог.
24. Ево, народ ће устати као силан лав, и као лавић скочиће; неће лећи докле не поједе лова и попије крви побијенијех.
25. Тада рече Валак Валаму: Немој га ни клети ни благосиљати.
26. А Валам одговори Валаку: Нијесам ли ти казао да ћу чинити што ми год Господ каже?
27. А Валак рече Валаму: *Ходи, одвешћу те на друго мјесто; да ако Богу буде воља да ми га оданде прокунеш. [*4 Мој 23, 13.]
28. И одведе Валак Валама наврх Фегора, који гледа у пустињу.
29. И рече Валам Валаку: *Начини ми овдје седам олтара, и приправи ми овдје седам телаца и седам овнова. [*4 Мој 23, 1.]
30. И учини Валак како рече Валам и принесе жртву по теле и овна на сваком олтару."

  "4moj24": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 24. 
Валамово пророштво о Месији: Звијезда из Јакова.
---------------------------------
1. И видјевши Валам да је Божја воља да благосиља Израиља, не хтје више ни ићи као прије по врачање, него се окрете лицем к пустињи,
2. И подигавши очи своје, угледа Израиља гдје стоји по племенима својим; и дух Божји дође на њ.
3. И отвори причу своју, и рече: Каже Валам, син Веоров; каже човјек којему су отворене очи;
4. Каже онај који чује ријечи Божје, који види утвару Свемогућега, који кад падне, отворене су му очи:
5. Како су лијепи шатори твоји, Јакове, и колибе твоје, Израиљу!
6. Пружили су се као потоци, као вртови крај ријеке, као мирисава дрвета која је посадио Господ, као кедри на води.
7. Потећи ће вода из виједра његова, и сјеме ће његово бити међу великим водама, и цар ће се његов подигнути сврх Агага, и царство ће се његово узвисити.
8. Бог га је извео из Мисира, и он му је као снага једнорогова; појешће народе који су му непријатељи, и кости ће њихове потрти, и стријелама својим постријељати их.
9. *Спустио се, лежи као лавић и као љути лав; ко ће га пробудити? † Ко тебе благосиља, биће благословен; а ко тебе куне, биће проклет. [*1 Мој 49, 9; † 1 Мој 12, 3; 27, 29.]
10. Тада се разгњеви Валак на Валама, и пљесну се рукама, и рече Валак Валаму: Дозвах те да прокунеш непријатеље моје, а ти си благословио ето већ три пута.
11. Одлази у своје мјесто; рекох да ћу те даривати, а ето Господ не да ти дара,
12. А Валам рече Валаку: Нијесам ли и посланицима твојим које си послао к мени рекао говорећи:
13. Да ми да Валак кућу своју пуну сребра и злата, не бих могао преступити ријечи Господње да учиним што добро или зло од себе; што каже Господ оно ћу казати.
14. Ја сада, ево, идем к народу својему, али да ти кажем шта ће тај народ учинити народу твојему најпослије.
15. Потом *отвори причу своју, и рече: Каже Валам, син Веоров, каже човјек коме су отворене очи, [*4 Мој 24, 3, 4.]
16. Каже који чује ријечи Божје, и који зна знање о Вишњем, и који види утвару Свемогућега и кад падне отворене су му очи:
17. Видим га, али не сад; гледам га, али не изблиза; изаћи ће *Звијезда из Јакова и устаће Палица из Израиља, која ће разбити кнезове Моавске и разорити све синове Ситове. [*Мт 2, 2; Лк 1, 78.]
18. И *Едома ће освојити и Сира ће освојити непријатељи његови; јер ће Израиљ радити јуначки. [*2 Сам 8, 14.]
19. И владаће који је од Јакова, и затрће остатак од града.
20. А угледав Амалика, отвори причу своју и рече: Амалик је почетак народима, али ће најпослије *пропасти. [*2 Мој 17, 14.]
21. А угледав Кенеја, отвори причу своју и рече: Тврд ти је стан, и на стијени си савио гнијездо своје;
22. Али ће бити изагнан Кенеј; Асур ће га заробити.
23. И опет отвори причу своју и рече: Јаох! Ко ће бити жив кад то учини Бог!
24. И лађе из земље Китимске допловиће и досадиће Асирцима и досадиће Јеврејима; али ће и сами пропасти.
25. Потом уставши Валам отиде, и врати се у своје мјесто; и Валак отиде својим путем."

  "4moj25": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 25. 
Казна због прељубе и клањања боговима. Финесово ревновање.
---------------------------------
1. И живљаше Израиљ у Ситиму, и *народ стаде чинити прељубу са кћерима Моавским. [*4 Мој 31, 16.]
2. Оне позиваху народ на жртве својих богова, и народ јеђаше, и клањаше се боговима њиховијем.
3. И Израиљ приону уз Велфегора; и разгњеви се Господ на Израиља.
4. И рече Господ Мојсију: *Узми све кнезове народне, и објеси их Господу према сунцу, да се одврати гњев Господњи од Израиља. [*5 Мој 4, 3.]
5. И рече Мојсије судијама Израиљевијем: Побијте сваки своје који су прионули уз Велфегора.
6. И гле, један између синова Израиљевијех дође и доведе к браћи својој једну Мадијанку на очи Мојсију и на очи свему збору синова Израиљевијех; а они заплакаше на вратима шатора од састанка.
7. А кад то видје Финес, син Елеазара, сина Арона свештеника, уста испред збора и узе копље у руку;
8. И уђе за човјеком Израиљцем у шатор, и прободе их обоје, човјека Израиљца и ону жену, кроз трбух, и преста погибија међу синовима Израиљевијем.
9. И изгибе их од те погибије двадесет и четири тисуће.
10. Тада рече Господ Мојсију говорећи:
11. Финес, син Елеазара, сина Арона свештеника, одврати гњев мој од синова Израиљевијех отворивши ревност за ме међу њима, да не бих истријебио синове Израиљеве у ревности својој.
12. Зато му кажи: Ево, дајем му свој завјет мирни.
13. И имаће он и сјеме његово након њега завјет свештенства вјечнога, јер ревнова за Бога својега и очисти синове Израиљеве.
14. А човјеку Израиљцу убијеноме, који би убијен с Мадијанком, бјеше име Замрије, син Салмонов, кнез од дома оца својега од племена Симеонова.
15. А убијеној жени Мадијанци бјеше име Хазвија, кћи *Сура, кнеза народнога у дому оца својега међу Мадијанцима. [*4 Мој 31, 8.]
16. И рече Господ Мојсију говорећи:
17. *Завојштите на Мадијанце, и бијте их; [*4 Мој 31, 2.]
18. Јер они завојштише на вас пријеварама својим, и преварише вас Велфегором и Хазвијом, кћерју кнеза Мадијанскога, сестром својом, која би убијена у дан погибије која дође с Фегора."

  "4moj26": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 26. 
Ново пребројавање народа по племенима ради подјеле земље.
---------------------------------
1. А послије те погибије рече Господ Мојсију и Елеазару, сину Аронову, свештенику, говорећи:
2. Избројте сав збор синова Израиљевијех од двадесет година и више по домовима отаца њиховијех, све који могу ићи на војску у Израиљу.
3. И рече им Мојсије и Елеазар свештеник у пољу Моавском на Јордану према Јерихону говорећи:
4. Да се изброје од двадесет година и више, како заповједи Господ Мојсију и синовима Израиљевијем, који изађоше из земље Мисирске.
5. *Рувим бјеше првенац Израиљев; а синови Рувимови: од Еноха породица Енохова; од Фалуја породица Фалујева; [*1 Мој 46, 8.]
6. Од Асрона породица Асронова, од Хармије породица Хармијина.
7. То су породице Рувимове; а избројенијех бјеше међу њима четрдесет и три тисуће и седам стотина и тридесет.
8. Син Фалујев бјеше Елијав.
9. А синови Елијавови: Намуило и Датан и Авирон. Овај Датан и овај Авирон који бијаху од онијех што се сазиваху на збор, усташе на Мојсија и Арона у буни Корејевој, кад бјеше буна на Господа;
10. И земља отворивши уста своја прождрије њих и Кореја, и изгибе та гомила, и спали их огањ двјеста и педесет људи, који посташе углед.
11. А синови Корејеви не погибоше.
12. Синови Симеонови по породицама својим: од Намуила породица Намуилова; од Јамина породица Јаминова; од Јахина породица Јахинова;
13. Од Заре породица Зарина, од Саула породица Саулова.
14. То су породице Симеонове; од њих бјеше двадесет и двије тисуће и двије стотине.
15. А синови Гадови по породицама својим: од Сифона породица Сифонова; од Агија породица Агијева; од Сунија породица Сунијева;
16. Од Азена породица Азенова; од Ирија породица Иријева;
17. Од Арода породица Ародова; од Арилија породица Арилијева.
18. То су породице синова Гадовијех, а међу њима бјеше избројенијех четрдесет тисућа и пет стотина.
19. Синови Јудини: Ир и Авнан; али умријеше Ир и Авнан у земљи Хананској.
20. Бијаху пак синови Јудини по породицама својим: од Силома породица Силомова; од Фареса породица Фаресова; од Заре породица Зарина.
21. А синови Фаресови бјеху: од Асрона породица Асронова; од Јамуила породица Јамуилова.
22. То су породице Јудине, а међу њима бјеше избројенијех седамдесет и шест тисућа и пет стотина.
23. А синови Исахарови по породицама својим: од Толе породица Толина; од Фуве породица Фувина;
24. Од Јасува породица Јасувова; од Амрама породица Амрамова.
25. То су породице Исахарове; а међу њима бјеше избројенијех шездесет и четири тисуће и три стотине.
26. Синови Завулонови по породицама својим: од Сареда породица Саредова; од Алона породица Алонова; од Алила породица Алилова.
27. То су породице Завулонове, а међу њима бјеше избројенијех шездесет тисућа и пет стотина.
28. Синови Јосифови по породицама својим: Манасија и Јефрем;
29. Синови Манасијини: од Махира породица Махирова; а Махир роди Галада, од којега је породица Галадова.
30. Ово су синови Галадови: од *Ахијезера породица Ахијезерова; од Хелека породица Хелекова; [*ИНав 17, 2.]
31. Од Есрила породица Есрилова; од Сихема породица Сихемова;
32. Од Симаера породица Симаерова; од Офера породица Оферова;
33. А *Салпад син Оферов немаше синова него кћери, којима су имена Мала и Нуја и Егла и Мелха и Терса. [*4 Мој 27, 1.]
34. То су породице Манасијине, а од њих бјеше избројенијех педесет и двије тисуће и седам стотина.
35. Синови пак Јефремови по породицама својим: од Сутала породица Суталова; од Вехера породица Вехерова; од Тахана породица Таханова.
36. А ово су синови Суталови: од Ерана породица Еранова.
37. То су породице синова Јефремовијех; а међу њима бјеше избројенијех тридесет и двије тисуће и пет стотина. То су синови Јосифови по породицама својим.
38. А синови Венијаминови по породицама својим: од Веле породица Велина; од Асвила породица Асвилова; од Ахирама породица Ахирамова;
39. Од Суфама породица Суфамова: од Уфама породица Уфамова.
40. А Велини синови бјеху: Адер и Наман; од Адера породица Адерова; од Намана породица Наманова.
41. То су синови Венијаминови по породицама својим, а међу њима бјеше избројенијех четрдесет и пет тисућа и шест стотина.
42. А ово су синови Данови по породицама својим: од Самеја породица Самејева; то је род Данов по породицама својим.
43. У свијем породицама Самејевијем бјеше избројенијех шездесет и четири тисуће и четири стотине.
44. Синови Асирови по породицама својим: од Јамина породица Јаминова; од Јесуја породица Јесујева; од Верија породица Веријина.
45. Синови Веријини: од Ховера породица Ховерова; од Мелхила породица Мелхилова.
46. А кћери Асировој бјеше име Сара.
47. То су породице синова Асировијех; а међу њима бјеше избројенијех педесет и три тисуће и четири стотине.
48. Синови Нефталимови по породицама својим: од Асила породица Асилова; од Гунија породица Гунијева;
49. Од Јесера породица Јесерова; од Селима породица Селимова.
50. То је род Нефталимов по породицама својим, а међу њима бјеше избројених четрдесет и пет тисућа и четири стотине.
51. То су избројени међу синовима Израиљевијем, шест стотина и једна тисућа и седам стотина и тридесет.
52. А Господ рече Мојсију говорећи:
53. Тијем нека се подијели земља у нашљедство према броју имена;
54. Којих има више, подај им веће нашљедство, а којих има мање, њима мање; сви према броју избројенијех својих нека имају нашљедство.
55. Али *ждријебом нека се подијели земља: по именима племена отаца својих нека добију нашљедство. [*4 Мој 33, 54; ИНав 14, 2.]
56. Ждријебом нека се подијели свакоме племену, било велико или мало.
57. А *ово су избројени између Левита по породицама својим: од Гирсона породица Гирсонова; од Ката породица Катова; од Мерарија породица Мераријева. [*2 Мој 6, 16.]
58. Ово су породице Левијеве: породица Ловенијева, породица Хевронова, породица Малијева, породица Мусијева, породица Корејева. А Кат је родио Амрама.
59. А име је жени Амрамовој Јохавета, кћи Левијева, која му се родила у Мисиру; а она роди Амраму Арона и Мојсија, и Марију сестру њихову.
60. А Арону се роди Надав и Авијуд и Елеазар и Итамар.
61. Али *Надав и Авијуд погибоше кад принесоше туђ огањ пред Господом. [*З Мој 10, 1, 2.]
62. И бјеше их избројенијех двадесет и три тисуће, свега мушкиња од једнога мјесеца и више; и не бише бројени међу синове Израиљеве, јер им није дано нашљедство међу синовима Израиљевијем.
63. То су избројени кад Мојсије и Елеазар свештеник избројише синове Израиљеве у пољу Моавском на Јордану према Јерихону.
64. А међу њима не бјеше ниједан од онијех које избројише Мојсије и Арон свештеник кад бројише синове Израиљеве у пустињи Синајској.
65. Јер Господ бјеше рекао за њих: *Помријеће у пустињи. И не оста их ниједан осим Халева, сина Јефонијина, и Исуса, сина Навина. [*4 Мој 14, 22-38.]"

  "4moj27": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 27. 
Право насљедства кћери. Исус посвећен за насљедника Мојсијевог.
---------------------------------
1. Тада дођоше кћери *Салпада, сина Офера, сина Галада, сина Махира, сина Манасијина, од племена Манасије, сина Јосифова, а имена им бјеху Мала, Нуја, Егла, Мелха и Терса. [*4 Мој 26, 33; 36, 1; ИНав 17, 3.]
2. И стадоше пред Мојсија и пред Елеазара свештеника и пред кнезове и сав збор на вратима шатора од састанка, и рекоше:
3. Отац наш *умрије у пустињи, али не бјеше у друштву с онима који се побунише на Господа † у буни Корејевој, него умрије од гријеха својега, а не остави синова. [*4 Мој 26, 65; † 4 Мој 16, 2.]
4. Зашто да се истријеби име оца нашега из породице његове зато што није имао сина? Дај нам нашљедство међу браћом оца нашега.
5. И изнесе Мојсије ствар њихову пред Господа.
6. А Господ рече Мојсију говорећи:
7. Право говоре кћери Салпадове; подај им право да имају нашљедство међу браћом оца својега, и пренеси нашљедство оца њихова на њих.
8. А синовима Израиљевијем кажи и реци: Кад ко умре а нема сина, онда пренесите нашљедство његово на кћер његову;
9. Ако ли ни кћери нема, онда подајте нашљедство његово браћи његовој;
10. Ако ли ни браће нема, онда подајте нашљедство његово браћи оца његова;
11. Ако ли нема ни браће очине, онда подајте нашљедство његово оному ко му је најближи у роду његову, и нека је његово. И то нека буде синовима Израиљевијем закон за суђење, како заповједи Господ Мојсију.
12. Још рече Господ Мојсију: *Изиди на гору ову Аваримску, и види земљу коју сам дао синовима Израиљевијем. [*5 Мој 32, 49.]
13. И кад је видиш, *прибраћеш се к роду својему и ти, као што се прибрао Арон брат твој. [*4 Мој 20, 24, 28.]
14. Јер *не послушасте ријечи моје у пустињи Сину у свађи народној, кад је требало да ме прославите на води пред очима њиховијем. То је вода од свађе у Кадису у пустињи Сину. [*4 Мој 20, 12.]
15. И рече Мојсије Господу говорећи:
16. Господе *Боже духовима и сваком тијелу, постави човјека над овијем збором, [*4 Мој 16, 22.]
17. Који ће излазити пред њима и који ће долазити пред њима, који ће их изводити и опет доводити, да не би био збор Господњи *као овце које немају пастира. [*Мт 9, 36.]
18. А Господ рече Мојсију: Узми к себи Исуса, сина Навина, човјека у ком је дух мој, и *метни руку своју на њ, [*5 Мој 34, 9.]
19. И изведи га пред Елеазара свештеника и пред сав збор, и подај му заповијести пред њима.
20. И *подај му од славе своје, да га слуша сав збор синова Израиљевијех. [*2 цар 2, 15.]
21. И нека стаје пред Елеазара свештеника да га пита *за суд Урим пред Господом; по заповијести његовој нека полазе и по заповијести његовој нека долазе он и сви синови Израиљеви с њим и сав збор. [*2 Мој 28, 30.]
22. И учини Мојсије како му заповједи Господ; и узев Исуса постави га пред Елеазара свештеника и пред сав збор.
23. И метну руке своје на њ, и даде му заповијести, како бјеше заповједио Господ преко Мојсија."

  "4moj28": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 28. 
Понављање закона о жртвама: свакодневној, суботној, у почетку мјесеца, пасхалној, педесетничкој.
---------------------------------
1. Још рече Господ Мојсију говорећи:
2. Заповједи синовима Израиљевијем и реци им: Приносе моје, *хљеб мој, жртве што ми се сажижу за угодни мирис, пазите да ми приносите на вријеме. [*3 Мој 21, 6.]
3. Реци им, дакле: *Ово је жртва огњена што ћете приносити Господу: два јагњета од године здрава, сваки дан на жртву паљеницу без престанка: [*2 Мој 29, 38.]
4. Једно јагње принеси ујутру, а друго јагње принеси увече,
5. И десетину ефе бијелога брашна за *дар смијешана с четвртином ина чистога уља. [*3 Мој 2, 1.]
6. То је жртва паљеница свагдашња, која би принесена на гори Синајској за мирис угодни, жртва огњена Господу.
7. И наљев њезин да буде четвртина на свако јагње; у светињи приноси наљев добра пића Господу.
8. А друго јагње принеси увече; дар као ујутру и наљев његов принеси за жртву огњену, за угодни мирис Господу.
9. А у суботу два јагњета од године здрава, и двије десетине бијелога брашна смијешана с уљем за дар с наљевом његовијем.
10. То је суботна жртва паљеница сваке суботе, осим свагдашње жртве паљенице и наљева њезина.
11. И *у почетак мјесеца својих приносите Господу жртву паљеницу, по два телета и једнога овна и седам јагањаца од године здравијех; [*4 Мој 10, 10.]
12. И три десетине бијелога *брашна помијешана с уљем за дар на свако теле, и двије десетине бијелога брашна помијешана с уљем за дар на овна; [*4 Мој 15, 4-12.]
13. И по једну десетину бијелога брашна помијешана с уљем за дар на свако јагње; то је жртва паљеница на угодни мирис, жртва огњена Господу.
14. А наљев њихов да буде вина по ина на теле, трећина ина на овна, и четврт ина на јагње. То је жртва паљеница у почетак мјесеца, свакога мјесеца у години.
15. И *јарца једнога за гријех, осим свагдашње жртве паљенице, приносите Господу с наљевом његовијем. [*4 Мој 28, 22.]
16. А првога мјесеца четрнаести дан да је пасха Господу;
17. А петнаести дан тога мјесеца празник: Седам дана једите пријесне хљебове.
18. Први дан нека је сабор свети; никаквога посла ропскога не радите.
19. Него принесите Господу жртву паљеницу, два телета и једнога овна и седам јагањаца од године, све да вам је здраво;
20. А дар уз њих бијелога брашна помијешана с уљем три десетине уза свако теле и двије десетине уз овна принесите.
21. По једну десетину принесите уза свако јагње од онијех седам јагањаца;
22. И *једнога јарца за гријех, ради очишћења вашега. [*4 Мој 28, 15.]
23. То принесите осим јутрење жртве паљенице, која је жртва свагдашња.
24. Тако приносите сваки дан за онијех седам дана, да буде јело, жртва огњена на угодни мирис Господу, осим свагдашње жртве паљенице и њезина наљева приносите.
25. И седми дан да имате свети сабор; посла ропскога ниједнога не радите.
26. И *на дан првина, кад приносите нов дар Господу послије својих недјеља, да имате сабор свети, ниједнога посла ропскога не радите; [*3 Мој 23, 15.]
27. Него принесите жртву паљеницу за угодни мирис Господу, два телета, једнога овна, седам јагањаца од године;
28. И дар уз њих: бијелога брашна помијешана с уљем по три десетине уз теле, двије десетине уз овна,
29. По једну десетину уза свако јагње од онијех седам јагањаца;
30. Једнога јарца, ради очишћења вашега.
31. Принесите то, осим свагдашње жртве паљенице и дара њезина; а све нека вам је здраво с наљевом својим."

  "4moj29": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 29. 
Понављање закона о жртвама на Дан труба, Дан очишћења и на Празник сјеница.
---------------------------------
1. А седмога мјесеца први дан да имате свети сабор; посла ропскога ниједнога не радите; *то да вам је трубни дан. [*3 Мој 23, 24.]
2. И принесите жртву паљеницу за мирис угодни Господу, једно теле, једнога овна, седам јагањаца од године здравијех;
3. А дар уз њих бијелога брашна смијешана с уљем три десетине уз теле и двије десетине уз овна,
4. И по једну десетину уза свако јагње од седам јагањаца;
5. И једнога јарца за гријех, ради очишћења вашега;
6. Осим жртве паљенице у почетку мјесеца и дара њезина, и осим свагдашње жртве паљенице и дара њезина и наљева њиховијех по уредби њиховој, за мирис угодни, за жртву огњену Господу.
7. И *десети дан тога мјесеца седмога да имате свети сабор; и мучите душе своје; не радите никакога посла; [*3 Мој 23, 27.]
8. Него принесите Господу за мирис угодни жртву паљеницу, једно теле, једнога овна, седам јагањаца од године, а нека вам је здраво;
9. И дар уз њих бијелога брашна помијешана с уљем три десетине уз теле, двије десетине уз овна,
10. По једну десетину уза свако јагње од онијех седам јагањаца;
11. Јарца једнога за гријех, осим жртве за гријех ради очишћења, и осим свагдашње жртве паљенице и дара њезина и наљева њиховијех.
12. И *петнаести дан тога мјесеца седмога да имате свети сабор; ниједнога посла ропскога не радите; него празнујте празник Господу седам дана. [*3 Мој 23, 34.]
13. И принесите жртву паљеницу, огњену жртву за угодни мирис Господу, тринаест телаца, два овна, четрнаест јагањаца од године, а нека су здрави;
14. И дар уз њих брашна бијелога смијешана с уљем по три десетине уза свако теле од тринаест телаца, по двије десетине уза свакога овна од она два овна,
15. И по једну десетину уза свако јагње од онијех четрнаест јагањаца;
16. И једнога јарца за гријех, осим свагдашње жртве паљенице и дара њезина и наљева њезина.
17. А други дан дванаест телаца, два овна, четрнаест јагањаца од године здравијех,
18. И дар њихов и наљев њихов, уз теоце, уз овнове и уз јагањце, по броју њихову, како је уређено;
19. И јарца једнога за гријех, осим свагдашње жртве паљенице и дара њезина и наљева њезина.
20. А трећи дан једанаест телаца, два овна и четрнаест јагањаца од године здравијех;
21. И дарове њихове и наљеве њихове, уз теоце, уз овнове и уз јагањце, по броју њихову, како је уређено;
22. И једнога јарца за гријех, осим свагдашње жртве паљенице и дара њезина и наљева њезина.
23. А четврти дан десет телаца, два овна, четрнаест јагањаца од године здравијех;
24. И дар њихов и наљеве њихове, уз теоце, уз овнове и уз јагањце, по броју њихову, како је уређено;
25. И једнога јарца за гријех, осим свагдашње жртве паљенице и дара њезина и наљева њезина.
26. А пети дан девет телаца, два овна, четрнаест јагањаца од године здравијех;
27. И дар њихов и наљеве њихове, уз теоце, уз овнове и уз јагањце, по броју њихову, како је уређено;
28. И једнога јарца за гријех, осим свагдашње жртве паљенице и дара њезина и наљева њезина.
29. А шести дан осам телаца, два овна, четрнаест јагањаца од године здравијех,
30. И дар њихов и наљеве њихове, уз теоце, уз овнове и уз јагањце, по броју њихову, како је уређено;
31. И једнога јарца за гријех, осим свагдашње жртве паљенице и дара њезина и наљева њезина.
32. А седми дан седам телаца, два овна, четрнаест јагањаца од године здравијех,
33. И дар њихов и наљеве њихове, уз теоце, уз овнове и уз јагањце, по броју њихову, како је уређено;
34. И јарца за гријех, осим свагдашње жртве паљенице и дара њезина и наљева њезина.
35. А осми дан да вам је празник; ниједнога посла ропскога не радите.
36. Него принесите жртву паљеницу, жртву огњену за угодни мирис Господу, једно теле, једнога овна, седам јагањаца од године здравијех,
37. И дар њихов и наљеве њихове, уз теле, уз овна и уз јагањце по броју њихову, како је уређено;
38. И једнога јарца за гријех, осим свагдашње жртве паљенице и дара њезина и наљева њезина.
39. То приносите Господу на празнике своје, осим онога што бисте по завјету или од своје воље принијели за жртве паљенице или дарове или наљеве или жртве захвалне."

  "4moj30": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 30. 
Закон о завјетима.
---------------------------------
1. И каза Мојсије синовима Израиљевијем све што заповједи Господ.
2. И рече Мојсије кнезовима од племена синова Израиљевијех говорећи: Ово је заповједио Господ:
3. *Кад који човјек учини завјет Господу, или се закуне везавши се душом својом, нека не погази ријечи своје, него нека учини све што изађе из уста његовијех. [*3 Мој 27, 2-25; 5 Мој 23, 21; Суд 11, 35; Проп 5, 4.]
4. А кад жена учини завјет Господу или се веже у младости својој, докле је у кући оца својега,
5. И чује отац њезин за завјет њезин или како се везала душом својом, па јој отац не рече ништа, онда да су тврди сви завјети њезини, и све чим је везала душу своју да је тврдо.
6. Ако ли отац њезин порече то онај дан кад чује, завјети њезини и чим је год везала душу своју, ништа да није тврдо; и Господ ће јој опростити, јер отац њезин порече.
7. Ако ли се уда па има на себи завјет или изрече што на уста своја чим би се везала,
8. А муж њезин чувши не рече јој ништа онај дан кад чује, онда да су тврди завјети њезини, и тврдо да је све чим је везала душу своју.
9. Ако ли муж њезин кад чује онај дан порече, укида се завјет који је био на њој или што је изрекла на уста своја те се везала; и Господ ће јој опростити.
10. А завјет који учини удовица или пуштеница, и све чим веже душу своју, да јој је тврдо.
11. Али ако буде у кући мужа својега учинила завјет и за што везала душу своју заклетвом,
12. И муж њезин чувши оћути и не порече, тада да су тврди сви завјети њезини, и да је тврдо све за што је везала душу своју.
13. Ако ли то порече муж њезин онај дан кад чује, сваки завјет који би изашао из уста њезинијех и све чим би везала душу своју да није тврдо; муж је њезин порекао, и Господ ће јој опростити.
14. Сваки завјет и све за што би се везала заклетвом да мучи душу своју, муж њезин потврђује и укида.
15. Ако би муж њезин од дана до дана ћутао, онда потврђује све завјете њезине и све за што би се везала; потврђује, јер јој не порече у онај дан кад чу.
16. Ако ли порече пошто чује, сам ће носити гријех њезин.
17. Ово су наредбе које заповједи Господ Мојсију за мужа и жену, за оца и кћер у младости њезиној, докле је у кући оца својега."

  "4moj31": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 31. 
Побједа над Мадијанцима и подјела плијена.
---------------------------------
1. Опет рече Господ Мојсију говорећи:
2. *Освети синове Израиљеве на Мадијанцима, пак † ћеш се онда прибрати к роду својему. [*4 Мој 25, 6-9, 17; † 4 Мој 27, 13.]
3. И Мојсије рече народу говорећи: Опремите између себе људе на војску да иду на Мадијанце да учине освету Господњу на Мадијанцима,
4. По тисућу од племена, од свакога племена Израиљева опремите на војску.
5. И дадоше од тисућа Израиљевијех по тисућу од свакога племена, дванаест тисућа опремише на војску.
6. И посла Мојсије по тисућу од свакога племена на војску, и с њима Финеса, сина Елеазара свештеника, и у њега бјеху судови свети и трубе.
7. И завојштише на Мадијанце, како заповједи Господ Мојсију, и побише све мушкиње.
8. Побише и *цареве Мадијанске, с другима које им побише, Евина и Рокома и Сура и Ура и Ровока, пет царева Мадијанских, и Валама, сина Веорова, убише мачем. [*ИНав 13, 21.]
9. И заробише синови Израиљеви жене Мадијанке и дјецу њихову, и заплијенише сву стоку њихову, крупну и ситну, и све благо њихово.
10. А мјеста њихова у којима живљаху и градове њихове све попалише огњем.
11. И све робље и сав плијен, људе и стоку, узеше;
12. И поведоше к Мојсију и Елеазару свештенику и ка збору синова Израиљевијех, и робље и остали плијен и добит у око на пољу Моавском, које је на Јордану према Јерихону.
13. А Мојсије и Елеазар свештеник и сви кнезови од збора изиђоше им на сусрет из окола.
14. И Мојсије се разгњеви на војводе, на тисућнике и стотинаре, који се враћаху с војске;
15. И рече им Мојсије: А што остависте у животу све жене?
16. Та оне, *по ријечи Валамовој, † навратише синове Израиљеве да згријеше Господу с Фегора, те дође она погибија на народ Господњи. [*Отк 2, 14; † 4 Мој 25, 2.]
17. Зато сада побијте сву дјецу мушку, и све жене побијте, које су познале човјека.
18. А дјевојке, које не познаше човјека, оставите у животу.
19. А ви останите изван окола седам дана; сваки који је убио кога и *који се дотакао убијенога очистите се трећи дан и седми дан, себе и робље своје. [*4 Мој 19, 11.]
20. И све хаљине и све ствари кожне и све што је од костријети и све судове дрвене очистите.
21. И рече Елеазар свештеник војницима, који бијаху ишли на војску: Ово је наредба и закон што је Господ заповједио Мојсију:
22. Злато, сребро, мјед, гвожђе, коситер и олово,
23. Што год подноси ватру, пропустите кроз ватру, и очистиће се, али пошто се очисти водом очишћења; а што год не подноси ватре, пропустите кроз воду.
24. И оперите хаљине своје седми дан, и бићете чисти; и онда ћете ући у око.
25. Још рече Господ Мојсију говорећи:
26. Изброј све што је заплијењено, људе и стоку, ти и Елеазар свештеник и поглавари од племена народнијех.
27. И *раздијели све заплијењено на двоје: на војнике који су ишли на војску и на сав збор. [*ИНав 22, 8; 1 Сам 30, 27.]
28. И узми дио за Господа од војника који су ишли на војску, по једну душу од педесет, и од људи и од говеда и од магараца и од оваца.
29. Од њихове половине то узмите, и подајте Елеазару свештенику за принос Господу.
30. И од половине која допаде синовима Израиљевијем узми по једно од педесет, и од људи и од говеда и од магараца и од оваца и од сваке стоке, и то подај Левитима који раде што треба за шатор Господњи.
31. И учини Мојсије и Елеазар свештеник како заповједи Господ Мојсију.
32. И бјеше плијена што оста од плијена који заплијени војска: шест стотина и седамдесет и пет тисућа оваца,
33. И седамдесет и двије тисуће говеда,
34. И шездесет и једна тисућа магараца,
35. И женскиња што не бјеше познало човјека, свега тридесет и двије тисуће душа.
36. А у половини, у дијелу онијех који бијаху ишли на војску, бјеше на број три стотине и тридесет и седам тисућа и пет стотина оваца,
37. А од тога дио Господу бјеше шест стотина и седамдесет и пет оваца;
38. И тридесет и шест тисућа говеда, а од тога дио Господу седамдесет и два;
39. И тридесет тисућа и пет стотина магараца, а од тога дио Господу шездесет и један;
40. И шеснаест тисућа душа људских, а од тога дио Господу тридесет и двије душе.
41. И даде Мојсије Елеазару свештенику дио за принос Господу, *као што му заповједи Господ. [*4 Мој 18, 8, 19.]
42. А од друге половине, која допаде синовима Израиљевијем, коју узе Мојсије од људи који бјеху ишли на војску,
43. (А и у тој половини, која допаде збору, бјеше три стотине и тридесет и седам тисућа и пет стотина оваца,
44. Тридесет и шест тисућа говеда,
45. Тридесет тисућа и пет стотина магараца,
46. И шеснаест тисућа душа људских. )
47. Од те половине, која допаде синовима Израиљевијем, узе Мојсије по једно од педесет, и од људи и од стоке, и даде Левитима који раде што треба за шатор Господњи, као што му Господ заповједи,
48. И приступише к Мојсију војводе, тисућници и стотинари,
49. И рекоше му: Слуге твоје пребројише војнике који бијаху под нашом руком, и ниједнога није мање.
50. Зато приносимо Господу принос, сваки што је ко задобио, златнијех заклада, копчи, наруквица, прстена, ободаца и ланчића, да би се очистиле душе наше пред Господом.
51. И узе Мојсије и Елеазар свештеник од њих злато, свакојаке закладе.
52. А бјеше свега злата принесенога, што принесоше Мојсију тисућници и стотинари, шеснаест тисућа и седам стотина и педесет сикала.
53. А војници задржаше себи што који бјеше заплијенио.
54. И узевши Мојсије и Елеазар злато од тисућника и стотинара, унесоше га у шатор од састанка за спомен синовима Израиљевијем пред Господом."

  "4moj32": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 32. 
Подјела земље источно од Јордана на племена Рувимово, Гадово и полуплеме Манасијино.
---------------------------------
1. А синови Рувимови и синови Гадови имаху врло много стоке, и видјеше земљу Јазирску и земљу Галадску да је добра за стоку.
2. И дошавши, синови Гадови и синови Рувимови рекоше Мојсију и Елеазару свештенику и кнезовима од збора говорећи:
3. Атарот и Девон и Јазир и Намра и Есевон и Елеалија и Севама и Навав и Веан,
4. Та је земља, коју Господ покори збору Израиљском, добра за стоку, а слуге твоје имају стоке.
5. Ако смо, рекоше, нашли милост пред тобом, нека се та земља даде слугама твојим у нашљедство, немој нас водити преко Јордана.
6. А Мојсије рече синовима Гадовијем и синовима Рувимовијем: Браћа ће ваша ићи на војску, а ви хоћете овдје да останете?
7. Зашто обарате срце синовима Израиљевијем да не пријеђу у земљу коју им је дао Господ?
8. Тако су учинили оци ваши кад их *послах из Кадис-Варне да уходе земљу; [*4 Мој 13, 3, 26.]
9. И отидоше до потока Есхола, и уходише земљу; и оборише срце синовима Израиљевијем да не иду у земљу коју им даде Господ;
10. И *разгњеви се онда Господ и закле се говорећи: [*4 Мој 14, 21.]
11. Неће ти људи који изађоше из Мисира, од двадесет година и више, видјети земље за коју се заклех Авраму, Исаку и Јакову, јер се не држаше мене сасвијем,
12. Осим Халева, сина Јефонијина Кенезеја, и Исуса, сина Навина, јер се сасвијем држаше Господа.
13. И разгњеви се Господ на Израиља, и учини те се потуцаше по пустињи четрдесет година, докле не помрије сав онај нараштај који чињаше зло пред Господом.
14. А ви сада изађосте на мјесто отаца својих, род гријешних људи, да умножавате жестину гњева Господњега на Израиља.
15. Ако се одвратите од њега, он ће га још оставити у пустињи, и тако ћете упропастити сав онај народ.
16. А они приступише опет к њему и рекоше му: Ми смо ради само торове начинити овдје за стада своја и градове за дјецу своју.
17. А сами ћемо наоружани јуначки поћи пред синовима Израиљевијем докле их не одведемо на њихово мјесто; а наша дјеца нека стоје у градовима тврдијем ради становника те земље.
18. Нећемо се вратити кућама својим докле синови Израиљеви не приме сваки своје нашљедство.
19. Нити ћемо узети нашљедства с њима с ону страну Јордана ни даље ако нам допадне нашљедство с ову страну Јордана према истоку.
20. Тада им *рече Мојсије: Ако ћете учинити тако и ићи под оружјем пред Господом на војску, [*ИНав 1, 14.]
21. Ако сваки од вас под оружјем пријеђе преко Јордана пред Господом, докле не отјера испред себе непријатеља својих,
22. И докле се не покори земља пред Господом, па се онда вратите и не згријешите Господу ни Израиљу, онда ће ова земља припасти вама у нашљедство пред Господом.
23. Ако ли не учините тако, гле, згријешићете Господу и знајте да ће вас гријех ваш стићи.
24. Градите себи градове за дјецу своју и торове за стоку своју; и што је изашло из уста ваших, учините.
25. И рекоше Мојсију синови Гадови и синови Рувимови говорећи: Слуге ће твоје учинити како господар наш заповиједа.
26. Дјеца наша и жене наше, стада наша и сва стока наша овдје ће остати у градовима Галадским;
27. А слуге ће твоје пријећи сваки наоружан да се бије пред Господом, као што говори господар наш.
28. Тада Мојсије заповједи за њих Елеазару свештенику и Исусу, сину Навину, и главарима од домова отачких међу синовима Израиљевијем,
29. И рече им: Ако пријеђу синови Гадови и синови Рувимови с вама преко Јордана, сви оружани, да се бију пред Господом, и кад вам буде земља покорена, онда подајте њима земљу Галадску у нашљедство.
30. Ако ли не пријеђу с вама под оружјем, онда нека им буде нашљедство међу вама у земљи Хананској.
31. И одговорише синови Гадови и синови Рувимови говорећи: Како је Господ казао слугама твојим, тако ћемо учинити.
32. Пријећи ћемо под оружјем пред Господом у земљу Хананску, а наше нашљедство да буде с ову страну Јордана.
33. И *даде Мојсије синовима Гадовијем и синовима Рувимовијем и половини племена Манасије, сина Јосифова, царство Сиона, цара Аморејскога, и царство Ога, цара Васанскога, земљу и градове по међама њезинијем, градове оне земље унаоколо. [*ИНав 13, 8.]
34. И саградише синови Гадови Девон и Атарот и Ароир.
35. И Атрот-Софан и Јазир и Јогвеју,
36. И Вет-Нимру и Вет-Аран, градове тврде, и торове за стоку.
37. А синови Рувимови саградише Есевон и Елеалију и Киријатајим,
38. И Навон и Велмеон предјенувши им имена, и Сивму; и надјеше друга имена градовима које саградише.
39. А синови Махира, сина Манасијина, отидоше у Галад, и узеше га, и изагнаше Амореје који бијаху ондје.
40. И Мојсије даде Галад Махиру, сину Манасијину, који се ондје насели.
41. И *Јаир, син Манасијин, отиде и узе села њихова и прозва их Села Јаирова. [*5 Мој 3, 14.]
42. И Навав отиде и узе Кенат са селима његовијем, и прозва га Навав по имену својему."

  "4moj33": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 33. 
Списак мјеста гдје су били околи. Заповијест о истјеривању Хананаца.
---------------------------------
1. Ово су путови синова Израиљевијех кад изађоше из земље Мисирске у четама својим под управом Мојсијевом и Ароновом.
2. И Мојсије пописа како изиђоше и гдје стајаше по заповијести Господњој; и ово су путови њихови како путоваше.
3. Пођоше из Рамесе првога мјесеца петнаести дан, сјутрадан послије пасхе, и изиђоше синови Израиљеви *руком подигнутом пред очима свијех Мисираца. [*2 Мој 14, 8.]
4. А Мисирци погребаваху првенце које поби Господ међу њима, кад и *на боговима њиховијем изврши Господ судове. [*2 Мој 12, 12.]
5. И *отишавши синови Израиљеви из Рамесе, стадоше у око у Сохоту. [*2 Мој 12, 37.]
6. А из *Сохота отишавши стадоше у око у Етаму, који је накрај пустиње. [*2 Мој 13, 20.]
7. А из *Етама отишавши савише к Ироту, који је према Велсефону, и стадоше у око пред Магдалом. [*2 Мој 14, 2.]
8. А од Ирота отишавши *пријеђоше преко мора у пустињу, и ишавши три дана преко пустиње Етама стадоше у око у Мери. [*2 Мој 14, 22; 15, 23.]
9. А из Мере отишавши *дођоше у Елим, гдје бијаше дванаест студенаца и седамдесет палмовијех дрвета, и ондје стадоше у око. [*2 Мој 15, 27.]
10. А из Елима отишавши стадоше у око код Црвенога Мора.
11. И отишавши од Црвенога Мора стадоше у око у *пустињи Сину. [*2 Мој 16, 1.]
12. А из пустиње Сина отишавши стадоше у око у Рафаку.
13. А из Рафака отишавши стадоше у око у Елусу.
14. А из Елуса отишавши стадоше у око у *Рафидину, гдје немаше народ воде да пије. [*2 Мој 17, 1.]
15. А из Рафидина отишавши стадоше у око у *пустињи Синајској. [*2 Мој 19, 1.]
16. А из пустиње Синајске отишавши стадоше у око у *Киврот-Атави. [*4 Мој 11, 34.]
17. А из Киврот-Атаве отишавши стадоше у око у *Асироту. [*4 Мој 11, 35.]
18. А из Асирота отишавши стадоше у око у Ратаму.
19. А из Ратама отишавши стадоше у око у Ремнон-Фаресу.
20. А из Ремнон-Фареса отишавши стадоше у око у Лемвону.
21. А из Лемвона отишавши стадоше у око у Ресану.
22. А из Ресана отишавши стадоше у око у Макелату.
23. А из Макелата отишавши стадоше у око код горе Сафера.
24. А од горе Сафера отишавши стадоше у око у Хараду.
25. А из Харада отишавши стадоше у око у Макидоту.
26. А из Макидота отишавши стадоше у око у Катату.
27. А из Катата отишавши стадоше у око у Тарату.
28. А из Тарата отишавши стадоше у око у Метеку.
29. А из Метека отишавши стадоше у око у Аселмону.
30. А из Аселмона отишавши стадоше у око у *Мосироту. [*5 Мој 10, 6.]
31. А из Мосирота отишавши стадоше у око у Ванакану.
32. А из Ванакана отишавши стадоше у око у планини Гададу.
33. А из планине Гадада отишавши стадоше у око у Етевати.
34. А из Етевате отишавши стадоше у око у Еврону.
35. А из Еврона отишавши стадоше у око у Гесион-Гаверу.
36. А из Гесион-Гавера отишавши стадоше у око у *пустињи Сину, а то је Кадис. [*4 Мој 20, 1.]
37. А из *Кадиса отишавши стадоше у око код горе Ора на међи земље Едомске. [*4 Мој 20, 22, 23.]
38. И изиде Арон свештеник на гору Ор по заповјести Господњој, и умрије ондје четрдесете године по изласку синова Израиљевијех из земље Мисирске, први дан петога мјесеца.
39. А Арону бјеше сто и двадесет и три године кад умрије на гори Ору.
40. Тада чу Хананеј, цар *Арадски, који живљаше на југу у земљи Хананској, да иду синови Израиљеви. [*4 Мој 21, 1.]
41. Потом отишавши од горе Ора стадоше у око у Селмону.
42. А из Селмона отишавши стадоше у око у Финону.
43. А из Финона отишавши стадоше у око у *Овоту. [*4 Мој 21, 10.]
44. А из Овота отишавши стадоше у око на хумовима Аваримским на међи Моавској. [*4 Мој 21, 11.]
45. А од тијех хумова отишавши стадоше у око у Девон-Гаду.
46. А из Девон-Гада отишавши стадоше у око у Гелмон-Девлатаиму.
47. А из Гелмон-Девлатаима отишавши стадоше у око у планинама Аваримским према Нававу.
48. А из планина Аваримских отишавши стадоше у око у *пољу Моавском на Јордану према Јерихону. [*4 Мој 22, 1.]
49. И стајаху у околу крај Јордана од Есимота до *Вел-Сатима у пољу Моавском. [*4 Мој 25, 1.]
50. И рече Господ Мојсију у пољу Моавском на Јордану према Јерихону говорећи:
51. Кажи синовима Израиљевијем и реци им: Кад пријеђете преко Јордана у земљу Хананску,
52. Отјерајте од себе све који живе у оној земљи, и потрите све слике њихове резане, и све слике њихове ливене потрите, и све висине њихове оборите.
53. А кад их истјерате из земље, населите се у њој; јер сам вама дао ону земљу да је ваша.
54. И *раздијелите је у нашљедство ждријебом на породице своје; којих има више, њима веће нашљедство подајте; а којих има мање, њима подајте мање нашљедство; које мјесто коме ждријебом допадне, оно нека му буде; на племена отаца својих раздијелите нашљедство. [*4 Мој 26, 55.]
55. Ако ли не отјерате од себе онијех који живе у оној земљи, онда ће они које оставите бити *трње очима вашима и остани вашим боковима, и пакостиће вам у земљи у којој ћете живјети. [*ИНав 23, 13.]
56. И што сам мислио учинити њима, учинићу вама."

  "4moj34": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 34. 
Међе Хананске земље. Имена људи који ће је подијелити.
---------------------------------
1. Још рече Господ Мојсију говорећи:
2. Заповједи синовима Израиљевијем и реци им: Кад дођете у земљу Хананску, та ће вам земља припасти у нашљедство, земља Хананска с међама својим.
3. Јужни крај да вам је од пустиње Сина, уз међу Едомску, и да вам је јужна међа од обале Сланога мора на исток;
4. И та међа нека се савије од југа к Акравиму и иде до Сина, и нека се пружи од југа преко Кадис-Варне, а отуда нека изиде на село Адар и иде до Аселмона;
5. Потом нека се савије та међа од Аселмона до потока Мисирскога и иде до мора.
6. А западна међа да вам буде Велико море; то да вам је западна међа.
7. А сјеверна међа ово да вам буде: од Великога мора повуците себи међу до горе Ора;
8. А од горе Ора повуците себи међу како се иде у Емат, и та међа нека иде на Седад;
9. И нека иде та међа до Зефрона, и крај нека јој буде код села Енана; то да вам буде сјеверна међа.
10. А с истока повуците себи међу од села Енана до Сефама;
11. А од Сефама нека иде та међа к Ривли, с истока Аину, и нека иде даље та међа докле дође до мора Хинерота к истоку;
12. И нека се спусти та међа ка Јордану, и нека изађе на Слано море. Та ће земља бити ваша с међама својим унаоколо.
13. И каза Мојсије синовима Израиљевијем говорећи: То је земља коју ћете добити у нашљедство ждријебом, за коју је заповједио Господ да је добије девет племена и по.
14. *Јер племе синова Рувимовијех по породицама отаца својих, и племе синова Гадовијех по породицама отаца својих, и половина племена Манасијина примише своје нашљедство. [*4 Мој 32, 33.]
15. Ова два племена и по примише нашљедство своје с ову страну Јордана према Јерихону с источне стране.
16. Опет рече Господ Мојсију говорећи:
17. Ово су имена људи који ће вам раздијелити у нашљедство земљу: *Елеазар свештеник и Исус, син Навин. [*ИНав 14, 1.]
18. И по једнога кнеза из свакога племена узмите да дијели земљу.
19. А ово су имена тијех људи: од племена Јудина Халев, син Јефонијин,
20. Од племена синова Симеоновијех Самуило, син Емијудов,
21. Од племена Венијаминова Елдад, син Хаслонов,
22. Од племена синова Дановијех кнез Вокор, син Јеклинов,
23. Од синова Јосифовијех: од племена синова Манасијиних кнез Анило, син Суфидов,
24. Од племена синова Јефремовијех, кнез Камуило, син Сафтанов,
25. Од племена синова Завулоновијех кнез Елисафан, син Харнахов,
26. Од племена синова Исахаровијех кнез Фалтило, син Озаинов,
27. Од племена синова Асировијех кнез Ахиор, син Селемијин,
28. И од племена Нефталимова кнез Фадаило, син Амијудов.
29. Овима заповједи Господ да раздијеле нашљедство синовима Израиљевијем у земљи Хананској."

  "4moj35": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 35. 
О левитским градовима и о градовима уточишта.
---------------------------------
1. Још рече Господ Мојсију у пољу Моавском на Јордану према Јерихону говорећи:
2. *3аповједи синовима Израиљевијем нека даду од нашљедства својега Левитима градове гдје ће живјети; и подграђа око градова подајте им, [*ИНав 21, 2.]
3. Да у градовима живе, а у подграђима њиховијем да им стоји стока и имање њихово и све животиње њихове.
4. А подграђа која дате Левитима, нека буду на тисућу лаката далеко од зидова градских унаоколо.
5. Зато измјерите иза свакога града на исток двије тисуће лаката, и на југ двије тисуће лаката, и на запад двије тисуће лаката, и на сјевер двије тисуће лаката, тако да град буде у сриједи. Толика нека буду подграђа њихова.
6. А од градова које дате Левитима одвојте *шест градова за уточиште да онамо утече ко би кога убио; и осим њих подајте им четрдесет и два града. [*5 Мој 4, 41.]
7. Свега градова које ћете дати Левитима, да буде четрдесет и осам градова, сваки са својим подграђем.
8. А тијех градова што ћете дати од нашљедства синова Израиљевијех, *од онијех који имају више подајте више, а од онијех који имају мање подајте мање; сваки према нашљедству које ће имати нека да од својих градова Левитима. [*4 Мој 26, 54.]
9. Још рече Господ Мојсију говорећи:
10. Реци синовима Израиљевијем и кажи им: Кад пријеђете преко Јордана у земљу Хананску,
11. Од градова који вам допадну, одвојте градове за уточиште да у њих утече крвник који убије кога нехотице.
12. И ти ће вам градови бити уточишта од осветника, да не погине крвник докле не стане на суд пред збор.
13. И тако од тијех градова које дате шест градова биће вам уточишта,
14. Три таква града подајте с ову страну Јордана, а три града подајте у земљи Хананској, ти градови нека буду уточишта.
15. Синовима Израиљевијем и дошљаку и странцу, који се бави међу њима, нека тијех шест градова буду уточишта, да утече у њих ко год убије кога нехотице.
16. Али ако гвожђем удари кога, те онај умре, крвник је, нека се погуби такав крвник.
17. И ако каменом из руке, од којега може човјек погинути, удари кога, те онај умре, крвник је, нека се погуби такав крвник.
18. Или ако дрветом из руке, од којега може човјек погинути, удари кога, те онај умре, крвник је, нека се погуби такав крвник.
19. Осветник нека погуби крвника; кад га удеси, нека га погуби.
20. Ако га из мржње тури, или се баци чим на њ навалице, те онај умре,
21. Или ако га из непријатељства удари руком, те онај умре, нека се погуби такав убојица, крвник је; осветник нека погуби тога крвника кад га удеси.
22. Ако ли га нехотице тури без непријатељства, или се баци на њ чим нехотице,
23. Или каменом од којега може човјек погинути, ако се баци на њ нехотице, те онај умре, а није му непријатељ, нити му тражи зла,
24. Тада да суди збор између убојице и осветника по овом закону.
25. И збор нека избави крвника из руке осветникове и врати га у уточиште његово, куда је утекао, и ондје нека остане докле не умре поглавар свештенички, који је помазан светим уљем.
26. Ако крвник како год изиде преко међе својега уточишта, у које је утекао,
27. И нађе га осветник преко међе уточишта његова, ако крвника убије осветник, неће бити крив за крв.
28. Јер у уточишту својем ваља да стоји докле не умре поглавар свештенички; па кад умре поглавар свештенички, онда треба да се врати крвник у земљу нашљедства својега.
29. Ово да вам је уредба за суђење од кољена до кољена по свијем становима вашим.
30. Ко би хтио погубити човјека, по свједоцима нека погуби крвника; али *један свједок не може свједочити да се ко погуби. [*5 Мој 17, 6; 19, 15.]
31. Не узимајте откупа за крвника, који заслужи смрт, него нека се погуби.
32. Ни од онога не узимајте откупа који утече у уточиште, да би се вратио да живи у својој земљи прије него умре свештеник;
33. Да не бисте скврнили земљу у којој сте, јер крв она скврни земљу, а земља се не може очистити од крви која се пролије на њој друкчије него *крвљу онога који је пролије. [*1 Мој 9, 6.]
34. Зато не скврните земље у којој наставате и у којој ја наставам, јер *ја Господ наставам усред синова Израиљевијех. [*2 Мој 29, 45.]"

  "4moj36": "---------------------------------
ЧЕТВРТА КЊИГА МОЈСИЈЕВА
КОЈА СЕ ЗОВЕ БРОЈЕВИ
Глава 36. 
Кћери насљеднице не треба да се удају изван племена својега.
---------------------------------
1. Тада приступише старјешине из породице синова Галада, сина Махира, сина Манасијина од племена синова Јосифовијех, и рекоше пред Мојсијем и пред кнезовима, главарима од домова отачких међу синовима Израиљевијем,
2. И говорише: *Господару нашему заповједи Господ да подијели ждријебом земљу у нашљедство синовима Израиљевијем; и господар наш има заповијест од Господа да да нашљедство Салпада, брата нашега, кћерима његовијем. [*4 Мој 26, 55.]
3. Ако се оне удаду за кога из другога племена синова Израиљевијех, онда ће се нашљедство њихово откупити од нашљедства отаца наших и додаће се нашљедству онога племена у које се удаду, и тако ће се дио наш окрњити.
4. И кад буде *опросна година синовима Израиљевијем, опет ће остати нашљедство њихово с нашљедством онога племена у које се буду удале, и тако ће од нашљедства племена отаца наших остати откинуто нашљедство њихово. [*3 Мој 25, 10.]
5. Тада заповједи Мојсије синовима Израиљевијем по заповијести Господњој говорећи: Право говори племе синова Јосифовијех.
6. Ово заповједи Господ за кћери Салпадове и рече: Нека се удаду за кога им буде воља, али у породици племена својега нека се удаду,
7. Да се не би преносило нашљедство синова Израиљевијех од једнога племена на друго; јер ће синови Израиљеви држати сваки нашљедство племена отаца својих.
8. И свака кћи у племенима синова Израиљевијех којој допадне нашљедство, нека се удаје за кога из породице племена оца својега, да би синови Израиљеви држали сваки нашљедство отаца својих,
9. Да се не би преносило нашљедство од једнога племена на друго, него сваки из племена синова Израиљевијех да држи своје нашљедство.
10. Како заповједи Господ Мојсију, тако учинише кћери Салпадове.
11. Јер Мала и Терса и Егла и Мелха и Нуја, кћери Салпадове, удадоше се за синове стричева својих,
12. У породице синова Манасије, сина Јосифова, удадоше се и оста нашљедство њихово у племену породице оца њихова.
13. То су заповијести и закони које заповједи Господ преко Мојсија синовима Израиљевијем у пољу Моавском на Јордану према Јерихону."

#######################################################
#######################################################
#######################################################

  "5moj1": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 1. 
Говор Мојсијев: Добра дјела Божија и незахвалност Израиљева.
---------------------------------
1. Ово су ријечи које говори Мојсије свему Израиљу с ону страну Јордана, у пустињи, у пољу према Црвеноме мору, између Фарана и Тофола и Ловона и Асирота и Дизава,
2. Једанаест дана хода од Хорива преко горе Сира до Кадис-Варније.
3. А бјеше четрдесете године, први дан једанаестога мјесеца, кад Мојсије каза синовима Израиљевијем све што му бјеше заповједио Господ да им каже,
4. *Пошто уби Сиона, цара Аморејскога, који живљаше у Есевону, и Ога, цара Васанскога, који живљаше у Астароту и у Едраину. [*4 Мој 21, 24, 33.]
5. С ону страну Јордана у земљи Моавској поче Мојсије казивати овај закон говорећи:
6. Господ Бог наш рече нам на Хориву говорећи: *Доста сте били на овој гори. [*4 Мој 10, 11.]
7. Обрните се и подигните се и идите ка гори Аморејској и у сву околину њезину, у равнице и у брда и у долине, и на југ и на брегове морске, у земљу Хананску и на Ливан и до ријеке велике, ријеке Ефрата.
8. Ето, дао сам вам земљу, уђите у њу, и узмите земљу, за коју се заклео Господ оцима вашим, Авраму, Исаку и Јакову, да ће им је дати и сјемену њихову након њих.
9. И *рекох вам онда говорећи: Не могу вас носити сам. [*2 Мој 18, 18; 4 Мој 11, 14.]
10. Господ Бог ваш умножио вас је, и ето вас данас има *много као звијезда небеских. [*1 Мој 15, 5; 5 Мој 10, 22.]
11. Господ Бог отаца ваших да вас умножи још тисућу пута више, и да вас благослови као што вам је казао.
12. Како бих ја сам носио муке ваше, бремена ваша и распре ваше?
13. Дајте из племена својих људе мудре и вјеште и познате да вам их поставим за старјешине.
14. Тада ми одговористе и рекосте: Добро је да се учини што си казао.
15. Тада узевши старјешине од племена ваших, људе мудре и познате, поставих вам их за старјешине, за тисућнике и стотинаре и педесетаре и десетаре и управитеље по племенима вашим.
16. И заповједих онда судијама вашим говорећи: Саслушавајте распре међу браћом својом и судите право између човјека и брата његова и између дошљака који је с њим.
17. *Не гледајте ко је ко на суду, саслушајте и малога и великога, не бојте се никога, јер је суд Божји, а ствар која би вам била тешка, изнесите преда ме да је чујем. [*3 Мој 19, 15; 5 Мој 16, 19.]
18. И заповједих вам онда све што ћете чинити.
19. Потом отишавши од Хорива, пријеђосмо сву ону пустињу велику и страшну, коју видјесте, идући ка гори Аморејској, као што нам заповједи Господ Бог наш, и дођосмо до Кадис-Варније.
20. Тада вам рекох: Дођосте до горе Аморејске, коју нам даје Господ Бог наш.
21. Гле, дао ти је Господ Бог твој ту земљу, иди и узми је, као што ти је рекао Господ Бог отаца твојих; не бој се, и не плаши се.
22. А ви сви дођосте к мени и рекосте: Да пошљемо људе пред собом да нам уходе земљу, и да нам јаве за пут којим ћемо ићи и за градове у које ћемо доћи,
23. И то ми би по вољи, и узех између вас дванаест људи, из свакога племена по једнога;
24. И они се подигоше и изашавши на гору, дођоше до потока Есхола, и уходише земљу;
25. И набраше рода оне земље и донесоше нам, и јавише нам говорећи: Добра је земља коју нам даје Господ Бог наш.
26. Али *не хтјесте ићи, него се супротисте заповијести Господа Бога својега. [*4 Мој 14, 1-4.]
27. И викасте у шаторима својим говорећи: Мрзи на нас Господ, зато нас изведе из земље Мисирске, да нас да у руке Аморејцима и да нас потре.
28. Куда да идемо? Браћа наша уплашише срце наше говорећи: *Народ је већи и виши од нас, градови су велики и ограђени до неба, па и синове Енакове видјесмо овдје. [*5 Мој 9, 1, 2.]
29. А ја вам рекох: Не плашите се и не бојте их се.
30. *Господ Бог ваш, који иде пред вама, он ће се бити за вас онако како вам је учинио у Мисиру на ваше очи, [*2 Мој 14, 14, 25.]
31. И у пустињи, гдје си видио како те је *носио Господ Бог твој као што човјек носи сина својега, цијелијем путем којим сте ишли докле дођосте до овога мјеста. [*2 Мој 19, 4.]
32. Али зато опет не вјеровасте Господу Богу својему,
33. *Који иђаше пред вама путем тражећи вам мјесто гдје бисте стали, иђаше ноћу у огњу да вам свијетли путем којим бисте ишли, а дању у облаку. [*2 Мој 13, 21.]
34. И чу Господ глас ријечи ваших, и разгњеви се и закле се говорећи:
35. Ниједан од овога рода злога неће видјети ове добре земље, за коју се заклех да ћу дати вашим оцима,
36. Осим Халева, сина Јефонијина; он ће је видјети, и њему ћу дати земљу по којој је ишао, и синовима његовијем, јер се сасвијем држао Господа.
37. Па *и на мене се разгњеви Господ с вас и рече: Ни ти нећеш ући онамо. [*4 Мој 20, 12.]
38. Исус, син Навин, који те служи, он ће ући онамо, њега утврди; јер ће је он раздијелити синовима Израиљевијем у нашљедство.
39. А дјеца ваша, за коју рекосте да ће постати робље, синови ваши који данас не знају ни шта је добро ни шта је зло, они ће ући онамо, и њима ћу је дати и они ће је наслиједити.
40. Ви, пак, вратите се и идите у пустињу к Црвеноме мору.
41. А ви одговористе и рекосте ми: Сагријешисмо Господу; ићи ћемо и бићемо се сасвијем како нам је заповједио Господ Бог наш. И узевши сваки своје оружје, хтјесте, изаћи на гору.
42. А Господ ми рече: Кажи им: Не идите и не бијте се, јер нијесам међу вама, да не изгинете пред непријатељима својим.
43. И ја вам рекох; али не послушасте, него се опријесте заповијести Господњој, и навалисте на гору.
44. Тада изиђоше пред вас Амореји, који сјеђаху у оној планини, и погнаше вас као што чине пчеле, и побише вас на Сиру па до Орме.
45. И вративши се плакасте пред Господом, али Господ не послуша гласа вашега нити окрете уха својега к вама.
46. И остадосте у Кадису дуго времена докле ондје стајасте."

  "5moj2": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 2. 
Путовање кроз пустињу до побједе над царем Сионом.
---------------------------------
1. Потом се вратисмо, и идосмо у пустињу к Црвеноме мору, *као што ми заповједи Господ, и обилазисмо гору Сир дуго времена. [*5 Мој 1, 40.]
2. И рече ми Господ:
3. Доста сте обилазили ту гору, обрните се на сјевер.
4. И заповједи народу и реци: *Сада ћете пријећи преко међе браће своје, синова Исавових, који живе у Сиру; и они ће вас се бојати, али се и ви добро чувајте. [*4 Мој 20, 14.]
5. Немојте заметати боја с њима, јер вам нећу дати земље њихове ни стопе, *јер сам дао Исаву гору Сир у нашљедство. [*1 Мој 36, 8.]
6. Јела купујте од њих за новце, и једите; и воду купујте од њих за новце, и пијте.
7. Јер те је Господ Бог твој благословио у сваком послу руку твојих; и зна пут твој по овој великој пустињи, и ово четрдесет година бијаше с тобом Господ Бог твој, и ништа ти није недостајало.
8. И прођосмо браћу своју, синове Исавове, који живе у Сиру, пољем од Елата и од Гесион-Гавера; и оданде савивши, ударисмо преко пустиње Моавске.
9. И Господ ми рече: Немој пакостити Моавцима ни заметати боја с њима, јер ти нећу дати земље њихове у нашљедство; јер дадох *синовима Лотовијем у нашљедство Ар. [*1 Мој 19, 37.]
10. (Пређе живљаху ондје Емеји, народ велик и јак и висок као Енакими;
11. О њима се мислило да су дивови као и Енакими; али их Моавци зваху Емеји.
12. И *Хореји живљаху пређе у Сиру, али их синови Исавови истјераше и истријебише испред себе и населише се на њихово мјесто, као што учини Израиљ у земљи својега нашљедства, које му даде Господ.) [*1 Мој 14, 6; 36, 20.]
13. А сада устаните и пријеђите преко потока *Зареда. И пријеђосмо преко потока Зареда. [*4 Мој 21, 12.]
14. А времена за које идосмо од Кадис-Варније па докле пријеђосмо преко потока Зареда, бјеше тридесет и осам година, докле не изумрије у околу сав онај нараштај, људи за војску, *као што им се бјеше заклео Господ. [*5 Мој 1, 34.]
15. Јер и рука Господња бијаше противу њих потирући их из окола докле не помријеше.
16. И кад сви ти људи за војску помријеше у народу,
17. Рече ми Господ говорећи:
18. Ти ћеш данас пријећи преко међе Моавске код Ара;
19. И доћи ћеш близу синова Амоновијех; немој им пакостити ни заметати боја с њима, јер ти нећу дати земље Амонске у нашљедство, јер је дадох *синовима Лотовим у нашљедство. [*1 Мој 19, 38.]
20. (И за њу се мислило да је земља дивовска; у њој пређе живљаху дивови, које Амонци зваху Замзуми.
21. Бијаху народ велик и јак и висок као Енакими; али их истријеби Господ испред њих, те они преузеше земљу њихову и населише се на њихово мјесто;
22. Као што учини синовима Исавовијем, који живљаху у Сиру, јер истријеби Хореје испред њих, и преузеше земљу њихову и осташе на њихову мјесту до данас.
23. И Авеје, који живљаху у Асироту па до Газе, истријебише *Кафтореји, који изађоше од Кафтора, и населише се на њихово мјесто.) [*1 Мој 10, 14.]
24. Устаните, идите и пријеђите преко потока Арнона; гле, дао сам ти у руке Сиона Аморејина, цара Есевонскога, и земљу његову; почни узимати нашљедство, и завојшти на њ.
25. Данас почињем задавати страх и трепет од тебе народима под цијелијем небом; који год чују за те, дрхтаће и препадаће се од тебе.
26. И послах посланике из пустиње Кедамота к Сиону, цару Есевонском, с мирнијем ријечима говорећи:
27. *Да пријеђем преко твоје земље; управо ћу путем ићи, нећу свртати ни надесно ни налијево. [*4 Мој 21, 21, 22.]
28. Храну да ми дајеш за новце да једем, и воду за новце да ми дајеш да пијем, само да прођем пјешице,
29. Као што ми учинише синови Исавови који живе у Сиру, и Моавци који живе у Ару, докле не пријеђем преко Јордана у земљу коју нам даје Господ Бог наш.
30. Али не хтје Сион, цар Есевонски, пустити да прођемо кроз његову земљу, јер Господ Бог твој учини те отврдну дух његов и срце његово поста упорно да би га предао у твоје руке, као што се види данас.
31. И рече ми Господ: Гледај, почех *предавати теби Сиона и земљу његову; почни узимати земљу његову да је наслиједиш. [*ИНав 10, 12; Јер 24, 8.]
32. И изиде пред нас Сион и сав народ његов на бој у Јасу.
33. И даде нам га Господ Бог наш, и убисмо га са синовима његовијем и свијем народом његовијем.
34. И узесмо тада све градове његове, и побисмо људе по свијем тијем градовима, и жене и дјецу, не остависмо жива ниједнога.
35. Само стоку заплијенисмо за се и плијен што бјеше по градовима које узесмо.
36. Од Ароира који је на потоку Арнону, и од града који је у долини, па до Галада не бјеше града који би нам одолио: све то даде нам Господ Бог наш.
37. Само к земљи синова Амонових нијеси приступио, нити ка којему крају на потоку Јавоку, ни ка градовима у гори нити којему мјесту што је забранио Господ Бог наш."

  "5moj3": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 3. 
Побједа над Огом, царем Васанским. Подјела земље источно од Јордана. Мојсије неће ући у Обећану земљу.
---------------------------------
1. Потом обративши се идосмо к Васану. И *изиде пред нас Ог, цар Васански, и сав народ његов на бој у Едрајин. [*4 Мој 21, 33 и даље.]
2. И Господ ми рече: Не бој га се, јер га дадох у твоје руке са свијем народом његовијем и са земљом његовом, да учиниш с. њим онако како си учинио са Сионом, царем Аморејским, који сјеђаше у Есевону.
3. Тако нам даде Господ Бог наш у руке и Ога, цара Васанскога, са свијем народом његовијем, и разбисмо га и не остависмо му ни једнога жива.
4. И узесмо тада све градове његове; не би града којега не узесмо, шездесет градова, сав крај Арговски, царство Ога у Васану.
5. Сви ти градови бјеху утврђени зидом високим, вратима и пријеворницама, осим других мјеста без зидова врло много.
6. И раскопасмо их као што учинисмо Сиону, цару Есевонском, побивши по свијем мјестима и људе и жене и дјецу.
7. А сву стоку и плијен по градовима заплијенисмо за се.
8. Тако узесмо онда земљу из руку двојице царева Аморејских, која је с ову страну Јордана од потока Арнона до горе Ермона,
9. (Сидонци зову *Ермон Сирион, а Амореји га зову † Сенир,) [*5 Мој 4, 48; Пс 29, 6; † 1 дн 5, 23.]
10. Сва мјеста у равни и сав Галад и сав Васан до Салхе и Едрајина, градове царства Ога у Васану.
11. Јер само Ог, цар Васански, бјеше остао од дивова. Гле, одар његов, одар гвозден, није ли у Рави синова Амоновијех? Девет је лаката дуг а широк четири лакта, лакта човјечија.
12. Тако наслиједисмо ту земљу онда; од Ароира, који је на потоку Арнону, и половину горе Галада с *градовима њезинијем дадох синовима Рувимовијем и Гадовијем. [*4 Мој 32, 33.]
13. И остатак Галада и сав Васан, царство Огово, дадох половини племена Манасијина; сав крај Арговски по свему Васану зваше се земља дивовска.
14. Јаир, син Манасијин, узе сав крај Арговски до међе Гесурске и Махатске; и прозва Васанску својим именом: Села Јаирова до данашњега дана.
15. А Махиру дадох Галад.
16. А Рувимову племену и Гадову племену дадох од Галада до потока Арнона, како захвата поток с међама, па до потока Јавока, гдје је међа синова Амоновијех,
17. И поље и Јордан с међама од Хинерота до мора уз поље, до мора Сланога, испод Фазге према истоку.
18. И заповједих вам онда и рекох: Господ Бог ваш дао вам је ову земљу у нашљедство; наоружани хајдете пред браћом својом, синовима Израиљевијем, ко је год за војску.
19. А жене ваше и дјеца ваша и стока ваша (знам да имате много стоке) нека остану у градовима вашим које вам дадох,
20. Докле не смири Господ и браћу вашу као вас, да и они наслиједе земљу, коју ће им Господ Бог ваш дати с ону страну Јордана; онда се вратите сваки на своје нашљедство које вам дадох.
21. А *Исусу онда заповједих говорећи: Очи твоје виде све што је учинио Господ Бог ваш с она два цара; онако ће Господ учинити са свијем царствима у која дођеш. [*4 Мој 27, 18.]
22. Немојте их се бојати, јер *ће се Господ Бог ваш бити за вас. [*5 Мој 1, 30.]
23. И молим се Господу онда говорећи:
24. Господе Боже! Ти си почео показивати слузи својему величину своју и крјепку руку своју, јер који је Бог на небу или на земљи који би творио дјела каква су твоја и у кога би сила била каква је твоја?
25. Дај ми да пријеђем и видим земљу добру која је преко Јордана и гору добру, Ливан.
26. Али Господ Бог бјеше *гњеван на ме с вас, и не услиши ме, него ми рече: Доста; не говори ми више за то. [*4 Мој 20, 12.]
27. Попни се на врх ове горе, и подигавши очи своје на запад и на сјевер и на југ и на исток, види очима својима, јер нећеш пријећи преко Јордана.
28. Него подај заповијести Исусу, и утврди га и укријепи га; јер ће он пријећи пред народом тијем, и он ће им раздијелити у нашљедство земљу коју видиш."
29. И остасмо у овој долини према Вет-Фегору.

  "5moj4": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 4. 
Опомена на послушност Закону. Одређена три града за уточиште са оне стране Јордана.
---------------------------------
1. А сада, Израиљу, чуј уредбе и законе, које вас учим да творите да бисте поживјели и ушли у земљу коју вам даје Господ Бог отаца ваших и да бисте је наслиједили.
2. *Ништа не додајте к ријечи коју вам ја заповиједам, нити одузмите од ње, да бисте сачували заповијести Господа Бога својега које вам ја заповиједам. [*ПрС 30, 6; Отк 22, 18, 19.]
3. Очи су ваше видјеле шта учини Господ с *Велфегора; јер свакога човјека који пође за Велфегором истријеби Господ Бог твој између тебе. [*4 Мој 25, 4 и даље.]
4. А ви који се држасте Господа Бога својега, ви сте сви живи данас.
5. Гле, учио сам вас уредбама и законима, као што ми заповједи Господ Бог мој, да бисте тако творили у земљи у коју идете да је наслиједите.
6. Држите, дакле, и извршујте их, јер је то мудрост ваша и разум ваш пред народима, који ће кад чују све ове уредбе рећи: Само је овај велики народ – народ мудар и разуман.
7. Јер *који је велики народ којему је Бог близу као што је Господ Бог наш кад га год зазовемо? [*2 Сам 7, 23.]
8. И који је народ велики који има уредбе и законе праведне као што је сав овај закон који износим данас пред вас?
9. Само пази на се и добро чувај душу своју да не заборавиш онијех ствари које су видјеле очи твоје, и да не изиду из срца твојега докле си год жив; него да их *обзнаниш синовима својим и синовима синова својих. [*5 Мој 6, 7; 11, 19.]
10. *Онај дан кад стајасте пред Господом Богом својим код Хорива, кад ми Господ рече: Сабери ми народ да им кажем ријечи своје, којима ће се научити да ме се боје док су живи на земљи, и да уче томе и синове своје; [*2 Мој 19, 16.]
11. Кад приступисте и стајасте под гором, а гора огњем гораше до самога неба и бјеше на њој тама и облак и мрак;
12. И проговори Господ к вама усред огња; глас од ријечи чусте, али осим гласа лика не видјесте;
13. И објави вам завјет свој, који вам заповједи да држите, десет ријечи, које написа на двије плоче камене.
14. И мени заповједи онда Господ да вас учим уредбама и законима да их творите у земљи у коју идете да је наслиједите.
15. Зато чувајте добро душе своје; јер не видјесте никаквога лика у онај дан кад вам говори Господ на Хориву усред огња,
16. Да се не бисте покварили и *начинили себи лик резан или какву год слику од човјека или од жене, [*2 Мој 20, 4.]
17. Слику од каквога живинчета које је на земљи, или слику од какве птице крилате која лети испод неба;
18. Слику од чега што пуже по земљи, или слику од какве рибе која је у води под земљом;
19. И да не би *подигавши очи своје к небу и видјевши сунце и мјесец и звијезде, сву војску небеску, преварио се и клањао им се и служио им; јер их Господ Бог твој даде свијем народима под цијелијем небом; [*5 Мој 17, 3.]
20. А вас узе Господ и изведе вас из пећи гвоздене, из Мисира, да му будете народ нашљедни, као што се види данас.
21. Али се Господ разгњеви на ме за ваше ријечи, и закле се да нећу пријећи преко Јордана ни ући у добру земљу, коју ти Господ Бог твој даје у нашљедство.
22. И ја ћу умријети у овој земљи и нећу пријећи преко Јордана; а ви ћете пријећи и наслиједити *ону добру земљу. [*5 Мој 3, 25.]
23. Пазите да не заборавите завјета Господа Бога својега, који учини с вама, и да не градите себи лика резанога, слике од које год твари, као што ти је забранио Господ Бог твој.
24. Јер је *Господ Бог твој огањ који спаљује и † Бог који ревнује. [*5 Мој 9, 3; Јев 12, 29; † 2 Мој 20, 5.]
25. Кад изродиш синове и унуке, и остарите у оној земљи, ако се покварите и начините слику резану од какве твари и учините што није угодно Господу Богу вашему, дражећи га,
26. *Свједочим вам данас небом и земљом да ће вас брзо нестати са земље у коју идете преко Јордана да је наслиједите, нећете бити дуго у њој, него ћете се истријебити. [*5 Мој 30, 19.]
27. Или ће вас расијати Господ међу народе, и мало ће вас остати међу народима у које вас одведе Господ;
28. И служићете ондје боговима које су начиниле руке човјечије, од дрвета и од камена, *који не виде ни чују, нити једу ни миришу. [*Пс 115, 4, 5.]
29. Али ако и ондје потражиш Господа Бога својега, наћи ћеш га, ако га потражиш свијем срцем својим и свом душом својом.
30. Кад будеш у невољи и све те то снађе, ако се у пошљедње вријеме обратиш ка Господу Богу својему, и послушаш глас његов,
31. Господ је Бог твој милостив Бог, неће те оставити ни истријебити, јер неће заборавити завјета с оцима твојим, за који им се заклео.
32. Јер запитај сада за стара времена, која су била прије тебе, од онога дана кад створи Бог човјека на земљи, и од једнога краја неба до другога, је ли кад била оваква ствар велика, и је ли се кад чуло што тако?
33. Је ли кад чуо који народ глас Божји гдје говори усред огња, као што си ти чуо и остао жив?
34. Или, је ли Бог покушао да дође те узме себи народ из другога народа *кушањем, † знацима и чудесима и ратом и **руком крјепком и †† мишицом подигнутом и ***страхотама великим, као што је учинио све то за вас Господ Бог наш у Мисиру на ваше очи? [*5 Мој 7, 19; 29, 3; † 2 Мој 7, 3; **2 Мој 13, 3; †† 2 Мој 6, 6; ***2 Мој 26, 8; 34, 12.]
35. Теби је то показано да познаш да је Господ Бог, и да *нема другога осим њега. [*5 Мој 32, 39; 1 Сам 2, 2; Ис 45, 5, 18, 22; Мк 12, 29, 32.]
36. *Дао ти је да чујеш глас његов с неба да би те научио, и показао ти је на земљи огањ свој велики, и ријечи његове чуо си усред огња. [*2 Мој 19, 9, 19; 20, 18, 22; 24, 16; Јев 12, 18.]
37. И што му мили бијаху оци твоји, зато изабра сјеме њихово након њих, и *изведе те сам великом силом својом из Мисира, [*2 Мој 13, 14.]
38. Да отјера испред тебе народе веће и јаче од тебе, и да тебе уведе у њихову земљу и даде ти је у нашљедство, као што се види данас.
39. Знај, дакле, и памти у срцу својем да је Господ Бог, горе на небу и доље на земљи, нема другога.
40. И држи уредбе његове и заповијести његове, које ти ја данас заповиједам, да би добро било теби и синовима твојим након тебе, да би ти се продуљили дани на земљи коју ти Господ Бог твој даје за свагда.
41. Тада *одијели Мојсије три града с ову страну Јордана према истоку, [*4 Мој 19, 2-13; 35, 6, 14.]
42. *Да би утјецао у њих крвник који убије ближњега својега нехотице не мрзивши прије на њ, и кад утече у који од тијех градова, да би остао жив: [*5 Мој 19, 4.]
43. Восор у пустињи, на равници у земљи племена Рувимова, и Рамот у Галаду у племену Гадову, Голан у Васанској у племену Манасијину.
44. Ово је закон који постави Мојсије синовима Израиљевијем.
45. Ово су свједочанства и уредбе и закони које каза Мојсије синовима Израиљевијем кад изиђоше из Мисира,
46. С ову страну Јордана у долини према Вет-Фегору у земљи Сиона, цара Аморејскога, који живљаше у Есевону, којега уби Мојсије и синови Израиљеви кад изиђоше из Мисира,
47. И освојише земљу његову и земљу Ога, цара Васанскога, два цара Аморејска, која је с ову страну Јордана према истоку,
48. Од Ароира, који је на потоку Арнону, до горе Сиона, а то је *Ермон, [*5 Мој 3, 9.]
49. И све поље с ову страну Јордана према истоку до мора уз равницу под Аздот-Фазгом."

  "5moj5": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 5. 
Понављање Десет Божијих заповијести (в. 2 Мој 20). Мојсије као посредник.
---------------------------------
1. И Мојсије сазва сав народ Израиљев, и рече им: Чуј Израиљу уредбе и законе које ћу данас казати да чујете, да их научите и држите их и творите.
2. *Господ Бог наш учини с нама завјет на Хориву. [*2 Мој 19, 5.]
3. Није с оцима нашим учинио тај завјет, него с нама, који смо данас ту сви живи.
4. Лицем к лицу говорио вам је Господ на овој гори усред огња;
5. Ја тада стајах између Господа и вас да вам јавим ријечи Господње, јер вас бјеше страх од огња и не изидосте на гору; и рече:
6. Ја сам Господ Бог твој који сам те извео из земље Мисирске, из дома ропскога.
7. Немој имати богова других до мене.
8. Не гради себи лика резанога, нити какве слике од твари које су горе на небу или које су доље на земљи или које су у води испод земље.
9. Немој им се клањати нити им служити, јер сам ја Господ Бог твој, Бог ревнитељ, који на синовима походим безакоња отаца њиховијех до трећега и до четвртога кољена, онијех који мрзе на ме,
10. А чиним милост на тисућама онијех који ме љубе и чувају заповијести моје.
11. Не узимај узалуд имена Господа Бога својега, јер неће пред Господом бити прав ко узме име његово узалуд.
12. Држи дан од одмора и светкуј га, као што ти је заповједио Господ Бог твој.
13. Шест дана ради и свршуј све послове своје.
14. А седми је дан одмор Господу Богу твојему; немој радити никаквога посла ни ти ни син твој ни кћи твоја ни слуга твој ни слушкиња твоја, ни во твој ни магарац твој, нити које живинче твоје, ни дошљак који је код тебе, да би се одморио слуга твој и слушкиња твоја као и ти.
15. И *памти да си био роб у земљи Мисирској, и Господ Бог твој изведе те оданде руком крјепком и мишицом подигнутом. Зато ти је Господ Бог твој заповједио да светкујеш дан од одмора. [*5 Мој 15, 15; 16, 12; 24, 18, 22.]
16. Поштуј оца својега и матер своју, као што ти је заповједио Господ Бог твој, да би се продуљили дани твоји и да би ти добро било на земљи коју ти даје Господ Бог твој.
17. Не убиј.
18. Не чини прељубе.
19. Не кради.
20. Не свједочи лажно на ближњега својега.
21. Не пожели жене ближњега својега, не пожели куће ближњега својега, ни њиве његове, ни слуге његова, ни слушкиње његове, ни вола његова, ни магарца његова, нити ишта шта је ближњега твојега.
22. Те ријечи изговори Господ свему збору вашему на гори усред огња, облака и мрака, гласом великим, и ништа више, него их написа на двије *плоче камене које ми даде. [*2 Мој 31, 18.]
23. А ви кад чусте глас усред таме, јер гора огњем гораше, приступисте к мени, сви главари од племена ваших и старјешине ваше,
24. И рекосте: Гле, показа нам Господ Бог наш славу и величину своју, и чусмо глас његов усред огња; данас видјесмо гдје Бог говори с човјеком, и човјек оста *жив. [*5 Мој 4, 33.]
25. Па сада зашто да помремо? Јер ће нас спалити онај огањ велики; ако јоште чујемо глас Господа Бога својега, помријећемо.
26. *Јер које је тијело чуло глас Бога живога гдје говори усред огња, као ми, и остало живо? [*5 Мој 4, 33.]
27. Иди ти и саслушај све што ће казати Господ Бог наш, па онда ти кажи нама што ти год рече Господ Бог наш, а ми ћемо слушати и творити.
28. И Господ чу глас од ријечи ваших кад ви говорасте, и рече ми Господ: Чух глас од ријечи тога народа које рекоше теби; што рекоше, добро рекоше.
29. О, кад би им било срце свагда тако да ме се боје и држе све заповијести моје свагда, да би добро било њима и синовима њиховијем довијека.
30. Иди, реци им: Вратите се у шаторе своје.
31. А ти стани овдје код мене, и казаћу ти све заповијести и уредбе и законе, које ћеш их научити да творе у земљи коју им дајем у нашљедство.
32. Гледајте, дакле, да чините како вам је заповједио Господ Бог ваш, не сврћите ни надесно ни налијево. [*ИНав 1, 8; ПрС 4, 27.]
33. Цијелијем путем који вам је заповједио Господ Бог ваш, идите да бисте живи били и да би вам добро било, и да би вам се продуљили дани у земљи коју ћете наслиједити."

  "5moj6": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 6. 
Објашњење прве заповијести. О послушности и љубави према Господу.
---------------------------------
1. А ово су заповијести и уредбе и закони које Господ Бог ваш заповједи да вас учим да их творите у земљи у коју идете да је наслиједите,
2. Да би се бојао Господа Бога својега држећи све уредбе његове и заповијести његове, које ти ја заповиједам, ти и син твој и унук твој свега вијека својега, да би ти се продуљили дани твоји.
3. Чуј, дакле, Израиљу, и гледај да тако чиниш да би ти добро било и да бисте се умножили веома у земљи у којој тече млијеко и мед, као што ти је рекао Господ Бог отаца твојих.
4. *Чуј, Израиљу: Господ је Бог наш једини Господ. [*Мк 12, 29; 1 Кор 8, 4, 6.]
5. Зато *љуби Господа Бога својега из свега срца својега и из све душе своје и из све снаге своје. [*5 Мој 10, 12; 2 цар 23, 25; Мт 22, 37.]
6. И *нека ове ријечи које ти ја заповиједам данас буду у срцу твом. [*5 Мој 11, 18-20.]
7. И често их напомињи синовима својим, и говори о њима кад сједиш у кући својој и кад идеш путем, кад лијежеш и кад устајеш.
8. И *вежи их себи на руку за знак, и нека ти буду као почеоник међу очима. [*2 Мој 13, 9; Мт 23, 5.]
9. И напиши их на довратницима од куће своје и на вратима својим.
10. А кад те уведе Господ Бог твој у земљу за коју се заклео оцима твојим, Авраму, Исаку и Јакову, да ће ти је дати, у градове велике и добре, којих нијеси зидао.
11. И у куће пуне свакога добра, којих нијеси пунио, и на студенце ископане, којих нијеси копао, у винограде и у маслинике, којих нијеси садио, и *станеш јести и наситиш се, [*5 Мој 8, 10.]
12. Чувај се да не заборавиш Господа који те је извео из земље Мисирске, из куће ропске.
13. *Господа Бога својега бој се, и њему служи, и његовим се именом куни. [*5 Мој 10, 20; Мт 4, 10.]
14. Не идите за другим боговима између богова других народа, који су око вас.
15. Јер је *Бог ревнитељ, Господ Бог твој, усред тебе, па да се не би разгњевио Господ Бог твој на те и истријебио те са земље. [*2 Мој 20, 5.]
16. *Немојте кушати Господа Бога својега † као што га кушасте у Маси. [*Мт 4, 7; † 2 Мој 17, 2, 7.]
17. Држите добро заповијести Господа Бога својега и свједочанства његова и уредбе његове које ти је заповједио,
18. И чини што је право и добро пред Господом да би ти било добро и да би ушао у добру земљу, за коју се заклео Господ оцима твојим, и да би је наслиједио,
19. Да би отјерао све непријатеље твоје испред тебе, као што ти је рекао Господ.
20. Па *кад те запита послије син твој говорећи: Каква су то свједочанства и уредбе и закони, што вам је заповједио Господ Бог наш? [*2 Мој 13, 14.]
21. Онда кажи *сину својему: Бијасмо робови Фараонови у Мисиру, и изведе нас Господ из Мисира руком крјепком, [*Пс 44, 2.]
22. И учини Господ знаке и чудеса велика и зла у Мисиру на Фараону и на свему дому његову пред нама,
23. А нас изведе оданде да нас уведе у земљу за коју се заклео оцима нашим да ће нам је дати.
24. И заповједи нам Господ да вршимо све ове уредбе бојећи се Господа Бога својега, да би нам било добро свагда и да би нас сачувао у животу, као што се види данас.
25. И биће нам правда ако уздржимо и устворимо све заповијести ове пред Господом Богом својим, како нам је заповједио."

  "5moj7": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 7. 
Упозорење на опасност дружења с другим народима. Обећање божанског благослова.
---------------------------------
1. Кад те Господ Бог твој уведе у земљу у коју идеш да је наслиједиш, и отјера испред тебе народе многе, Хетеје и Гергесеје и Амореје и Хананеје и Ферезеје и Јевеје и Јевусеје, седам народа већих и јачих од тебе,
2. И преда их Господ Бог твој теби, и ти их разбијеш, потри их, не хватај с њима вјере, нити се смилуј на њих;
3. Нити се пријатељи с њима; кћери своје не даји за сина њихова, нити кћери њихове узимај за сина својега.
4. Јер би отпадила сина твојега од мене, и служио би боговима другим, те би се разгњевио Господ на вас и потро вас брзо.
5. Него ово им учините: *Олтаре њихове раскопајте, и ликове њихове поломите, лугове њихове исијеците, и резане богове њихове огњем спалите. [*2 Мој 34, 13; 5 Мој 12, 2, 3.]
6. *Јер си ти народ свет Господу Богу својему, тебе је изабрао Господ Бог твој да му будеш народ особит мимо све народе на земљи. [*2 Мој 19, 6.]
7. Не зато што би вас било више него других народа прихвати вас Господ и изабра вас; јер вас бијаше мање него икојега другога народа;
8. Него што вас Господ милује и што држи заклетву којом се заклео оцима вашим, зато вас је Господ извео руком крјепком и избавио вас из куће ропске, из руке Фараона, цара Мисирскога.
9. И тако знај да је Господ Бог твој Бог, Бог вјеран, који држи завјет свој и милост своју до тисућу кољена онима који га љубе и држе заповијести његове,
10. И плаћа онима који мрзе на њ, свакоме истребљујући га, и не одгађа ономе који мрзи на њ, плаћа свакоме.
11. Зато држи заповијести и уредбе и законе, које ти данас ја заповиједам, да их твориш.
12. И ако ове законе узаслушате и уздржите и устворите, и Господ ће Бог твој држати теби завјет и милост, за коју се заклео оцима твојим;
13. И миловаће те и благословиће те и умножиће те; благословиће плод утробе твоје и плод земље твоје, жито твоје и вино твоје и уље твоје, плод говеда твојих и стада оваца твојих у земљи за коју се заклео оцима твојим да ће ти је дати.
14. Бићеш благословен мимо све народе: неће бити у тебе ни мушкога ни женскога неплодна, ни међу стоком твојом.
15. И уклониће од тебе Господ сваку болест, и од љутих зала Мисирских која знаш неће ниједнога пустити на тебе, него ће их пустити на оне који мрзе на те.
16. И истријеби све народе које ти Господ Бог твој преда, нека их не пожали око твоје, и немој служити боговима њиховијем, јер би ти то било замка.
17. Ако би рекао у срцу свом: Већи су ови народи од мене, како их могу изагнати?
18. Не бој их се; памти добро што је учинио Господ Бог твој с Фараоном и са свијем Мисирцима,
19. *Велика кушања која видјеше очи твоје, и знаке и чудеса и руку крјепку и мишицу подигнуту којом те изведе Господ Бог твој; онако ће учинити Господ Бог твој са свијем народима од којих би се уплашио. [*5 Мој 4, 34.]
20. И *стршљене ће послати Господ Бог твој на њих докле не изгину који би остали и сакрили се од тебе. [*2 Мој 23, 28.]
21. Не плаши се од њих, јер је Господ Бог твој усред тебе, Бог велики и страшни.
22. Господ ће Бог твој мало помало потрти те народе испред тебе; нећеш их моћи одједанпут истријебити да се не би умножило на тебе звијерје пољско.
23. Али ће их предати Господ Бог твој теби, и затираће их затирањем великим докле се не затру.
24. И предаће цареве њихове у твоје руке да затреш име њихово под небом, неће се ниједан одржати пред тобом, докле их не потреш.
25. Резане богове њихове спали огњем, немој да се полакомиш на сребро или злато што је на њима и да га узмеш, да ти не буде замка, јер је гадно пред Господом Богом твојим.
26. И немој да унесеш гада у дом свој, да не будеш проклет као и он, него се гади на њ и грози се од њега, јер је проклето."

  "5moj8": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 8. 
Опомињање на благодарење Господу.
---------------------------------
1. Држите и творите све заповијести које вам ја заповједам данас, да бисте живи били и умножили се, и да бисте ушли у земљу за коју се Господ заклео оцима вашим, и да бисте је наслиједили.
2. И опомињи се свега пута којим те је водио Господ Бог твој четрдесет година по пустињи, да би те намучио и *искушао, да се зна шта ти је у срцу, хоћеш ли држати заповијести његове или нећеш. [*5 Мој 13, 3; 1 Мој 22, 1; 2 Мој 16, 4; 20, 20; Суд 2, 22.]
3. И мучио те је, и глађу те морио; али те је опет *хранио маном, за коју ти нијеси знао ни оци твоји, да би ти показао да човјек † не живи о самом хљебу него о свему што излази из уста Господњих. [*2 Мој 16, 12; † Мт 4, 4.]
4. *Одијело твоје не овешта на теби, нити нога твоја отече за овијех четрдесет година; [*5 Мој 29, 5.]
5. Зато познај у срцу свом да те Господ Бог твој гаји као што човјек гаји своје дијете.
6. И држи заповијести Господа Бога својега ходећи путовима његовијем и бојећи се њега.
7. Јер Господ Бог твој увешће те сада у добру земљу, у земљу у којој има доста потока и извора и језера, што извиру по долинама и по брдима;
8. У земљу изобилну пшеницом и јечмом и виновом лозом и смоквама и шипцима, земљу изобилну маслином, од које бива уље, и медом;
9. У земљу гдје нећеш сиротињски јести хљеба, гдје ти неће ништа недостајати; у земљу гдје је камење гвожђе и гдје ћеш из брда њезинијех сјећи мјед.
10. Јешћеш и бићеш сит, па благосиљај Господа Бога својега за добру земљу коју ти да.
11. И чувај се да не заборавиш Господа Бога својега бацивши у немар заповијести његове и законе његове и уредбе његове, које ти ја заповиједам данас.
12. И кад узједеш и наситиш се, и добре куће начиниш и у њима станеш живјети,
13. И кад се говеда твоја и овце твоје наплоде, и кад ти се намножи сребро и злато, и што год имаш кад ти се намножи,
14. Немој да се понесе срце твоје и заборавиш Господа Бога својега који те је извео из земље Мисирске, из куће ропске;
15. Који те је водио преко оне пустиње велике и страшне гдје живе *змије ватрене и скорпије, гдје је суша а нема воде; који ти је извео воду из тврдога камена; [*4 Мој 21, 6.]
16. Који те је хранио у пустињи маном, за коју не знаше оци твоји, да би те намучио и искушао те и, најпослије, да би ти добро учинио.
17. Нити говори у срцу својем: Моја снага и сила моје руке добавила ми је ово благо.
18. Него се опомињи Господа Бога својега; јер ти он даје снагу да добављаш благо, да би потврдио завјет свој, за који се заклео оцима твојим, као што се види данас.
19. Ако ли заборавиш Господа Бога својега, и пођеш за другим боговима и њима станеш служити и клањати се, свједочим вам данас да ћете зацијело пропасти,
20. Пропашћете као народи које Господ потире испред вас, јер не послушасте гласа Господа Бога својега."

  "5moj9": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 9. 
Опомињање на смјерност пред Господом.
---------------------------------
1. Чуј, Израиљу! Ти данас прелазиш преко Јордана да уђеш и наслиједиш народе веће и јаче од себе, градове велике и *ограђене до неба; [*5 Мој 1, 28.]
2. Велик и висок народ, *синове Енакове, које знаш и за које си слушао: [*4 Мој 13, 33.]
3. Знај, дакле, данас да је Господ Бог твој, који иде пред тобом, *огањ који спаљује; он ће их истријебити и он ће их оборити пред тобом, и изагнаћеш их и истријебити брзо, као што ти је казао Господ. [*5 Мој 4, 24.]
4. Кад их Господ Бог твој отјера испред тебе, *немој да речеш у срцу свом: За правду моју уведе ме Господ у ову земљу да је наслиједим; јер Господ тјера оне народе испред тебе † за неваљалство њихово! [*5 Мој 8, 17; † 1 Мој 15, 16.]
5. Не идеш за правду своју ни за чистоту срца својега да наслиједиш ту земљу; него за неваљалство тијех народа Господ Бог твој тјера их испред тебе, и да одржи ријеч за коју се заклео оцима твојим, Авраму, Исаку и Јакову.
6. Знај, дакле, да ти Господ Бог твој не даје те добре земље за правду твоју да је наслиједиш, јер си *тврдоврат народ. [*2 Мој 32, 9.]
7. Памти и не заборави како си гњевио Господа Бога својега у пустињи; од онога дана кад изидосте из земље Мисирске па докле дођосте на ово мјесто, непокорни бијасте Господу.
8. И *код Хорива разгњевисте Господа, и од гњева шћаше вас Господ да истријеби. [*2 Мој 32, 4.]
9. Кад изидох на гору да примим плоче камене, плоче завјета који с вама учини Господ, тада стајах на гори четрдесет дана и четрдесет ноћи хљеба не једући ни воде пијући.
10. И даде ми Господ двије плоче камене, исписане прстом Господњим, на којима бијаху ријечи све које вам изговори Господ на гори усред огња на дан збора вашега.
11. Послије четрдесет дана и четрдесет ноћи даде ми Господ двије плоче камене, плоче завјетне.
12. И рече ми Господ: Устани, сиђи брже одавде; јер се поквари народ твој који си извео из Мисира, сиђоше брзо с пута који им заповједих, и начинише себи ливен лик.
13. Још ми рече Господ говорећи: Погледах овај народ, и ето је народ тврда врата.
14. Пусти ме да их истријебим и име њихово затрем под небом; а од тебе ћу учинити народ јачи и већи него што је овај.
15. И ја се вратих и сиђох с горе, а гора огњем гораше, и двије плоче завјетне бијаху ми у руку.
16. И погледах, а то згријешисте Господу Богу својему саливши себи теле, и брзо сиђосте с пута који вам бјеше заповједио Господ.
17. Тада узех оне двије плоче и бацих их из руку својих, и разбих их пред вама.
18. Потом *падох и лежах пред Господом као прије, четрдесет дана и четрдесет ноћи, хљеба не једући ни воде пијући, због свијех гријеха ваших којима се огријешисте учинивши што је зло пред Господом и разгњевивши га. [*2 Мој 34, 28.]
19. Јер се *бојах гњева и јарости којом се бјеше Господ разљутио на вас да вас истријеби; и услиши ме Господ и тада. [*Јев 12, 21.]
20. Бјеше се Господ и на Арона разгњевио веома да га шћаше убити; али се молих тада и за Арона.
21. И узех гријех ваш који учинисте, теле, и сажегох га огњем, и разбих га и сатрх га у прах, и просух прах његов у поток који тече с оне горе.
22. И у *Тавери и у † Маси и у Киврот-Атави гњевисте Господа. [*4 Мој 11, 3; † 2 Мој 17, 7.]
23. И кад вас посла Господ из Кадис-Варније говорећи: Идите и узмите ту земљу коју сам вам дао, опет се супротисте ријечи Господа Бога својега, и не вјеровасте му и не послушасте гласа његова.
24. Непокорни бијасте Господу откад вас познах.
25. Зато падох и лежах пред Господом четрдесет дана и четрдесет ноћи, јер бјеше рекао Господ да ће вас потрти.
26. И молих се Господу и рекох: Господе, Господе! немој потрти народа својега и нашљедства својега које си избавио величанством својим, које си извео из Мисира крјепком руком.
27. Опомени се слуга својих Аврама, Исака и Јакова, не гледај на тврђу народа овога, на неваљалство његово и на гријехе његове;
28. *Да не реку који живе у земљи одакле си нас извео: Није их могао Господ увести у земљу коју им обећа, или мрзио је на њих, зато их изведе да их побије у пустињи. [*4 Мој 14, 16.]
29. Јер су твој народ и твоје нашљедство, које си извео силом својом великом и мишицом својом подигнутом."

  "5moj10": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 10. 
Нове плоче Закона. Аронова смрт. Издвајање Левијевог племена. Шта тражи Господ од Израиља? Обрезање срца.
---------------------------------
1. У то вријеме рече ми Господ: *Истеши двије плоче од камена као што бјеху прве, и изиди к мени на гору, и † начини ковчег од дрвета. [*2 Мој 34, 1; † 2 Мој 25, 10.]
2. И написаћу на тијем плочама ријечи које су биле на *првијем плочама што си разбио, па ћеш их метнути у ковчег. [*2 Мој 32, 19.]
3. Тако начиних ковчег од дрвета ситима, и истесах двије плоче од камена, као што бјеху прве, и изидох на гору с двјема плочама у руку.
4. И написа на тијем плочама што бјеше прво написао, десет ријечи, које вам изговори Господ на гори усред огња *на дан збора вашега; и даде ми их Господ. [*5 Мој 9, 10.]
5. И вратив се, сиђох с горе и *метнух плоче у ковчег који начиних, и осташе ондје, као што ми заповједи Господ. [*2 Мој 25, 21.]
6. А синови Израиљеви пођоше од Вирота синова *Јакановијех у Мосеру. † Ондје умрије Арон и ондје би погребен; а Елеазар син његов поста свештеник на његово мјесто. [*4 Мој 33, 31; † 4 Мој 20, 28.]
7. Оданде отидоше у Гадгад, а од Гадгада у Јотвату, земљу гдје има много потока.
8. У то вријеме одвоји Господ племе Левијево да носе ковчег завјета Господњега, *да стоје пред Господом и служе му и † да благосиљају у име његово до данашњега дана. [*5 Мој 18, 5; † 4 Мој 6, 23.]
9. *3ато нема племе Левијево дијела ни нашљедства с браћом својом; Господ је нашљедство његово, као што му Господ Бог твој каза. [*4 Мој 18, 20.]
10. А ја стајах на гори као прије, четрдесет дана и четрдесет ноћи; и услиши ме Господ и тада, и не хтје те Господ затрти,
11. Него ми рече Господ: Устани и иди пред народом овијем да уђу у земљу за коју сам се заклео оцима њиховијем да ћу им је дати и да је наслиједе.
12. Сада, дакле, Израиљу, *шта иште од тебе Господ Бог твој осим да се бојиш Господа Бога својега, да ходиш по свијем путовима његовијем и да га љубиш и служиш Господу Богу својему из свега срца својега и из све душе своје, [*Мих 6, 8.]
13. Држећи заповијести Господње и уредбе његове, које ти ја данас заповиједам, да би ти било добро?
14. Гле, Господа је Бога твојега небо, и небо над небесима, земља, и све што је на њој.
15. Али само твоји оци омиљеше Господу, и изабра сјеме њихово након њих, вас између свијех народа, као што се види данас.
16. Зато *обрежите срце своје, и немојте више бити тврдоврати. [*5 Мој 30, 6.]
17. Јер је Господ Бог ваш Бог над боговима и господар над господарима, Бог велики, силни и страшни, који не гледа ко је ко, нити прима поклона;
18. Даје правицу сироти и удовици; и љуби дошљака дајући му хљеб и одијело.
19. Љубите, дакле, дошљака, јер сте били дошљаци у земљи Мисирској.
20. Бој се Господа Бога својега, њему служи и њега се држи, и његовијем се именом куни.
21. Он је хвала твоја и он је Бог твој, који тебе ради учини велике и страшне ствари, које видјеше очи твоје.
22. *Седамдесет душа бјеше отаца твојих кад сиђоше у Мисир; а сада учини ти Господ Бог твој те вас има много † као звијезда небеских. [*1 Мој 46, 27; † 5 Мој 1, 10.]"

  "5moj11": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 11. 
Опомињање на добра која је Бог чинио. Благослов за слушање, проклетство за неслушање.
---------------------------------
1. Љуби, дакле, Господа Бога својега, и извршуј једнако што је заповједио да извршујеш, и уредбе његове, и законе његове и заповијести његове.
2. И познајте данас што ваши синови не знају нити видјеше, карање Господа Бога својега, величанство његово, крјепку руку његову и мишицу његову подигнуту,
3. И знаке његове и дјела његова, што учини усред Мисира на Фараону, цару Мисирском, и на свој земљи његовој,
4. И што учини војсци Мисирској, коњма и колима њиховијем, како учини, те *их вода Црвенога мора потопи кад вас тјераху, и затре их Господ до данашњега дана, [*2 Мој 14, 27.]
5. И што вама учини у пустињи докле не дођосте до овога мјеста,
6. И *што учини Датану и Авирону, синовима Елијава сина Рувимова, како земља отвори уста своја и прождрије њих и породице њихове и шаторе њихове и све благо њихово што имаху, усред Израиља. [*4 Мој 16, 31.]
7. Јер ваше очи видјеше сва дјела Господња велика, која учини.
8. Зато држите све заповијести које вам ја данас заповиједам, да бисте се укријепили и наслиједили земљу, у коју идете да је наслиједите;
9. И да би вам се продуљили дани у земљи за коју се закле Господ оцима вашим да ће је дати њима и сјемену њихову, *земљу у којој тече млијеко и мед. [*2 Мој 3, 17.]
10. Јер земља у коју идеш да је наслиједиш, није као земља Мисирска из које сте изишли, гдје си сијао своје сјеме и залијевао на својима ногама као врт од зеља;
11. Него је земља у коју идете да је наслиједите земља у којој су брда и долине, и натапа је дажд небески;
12. Земља којом се стара Господ Бог твој и на коју су једнако обраћене очи Господа Бога твојега од почетка године до краја.
13. Зато, ако добро узаслушате заповијести које вам ја заповиједам данас, љубећи Господа Бога својега и служећи му свијем срцем својим и свом душом својом,
14. Тада *ћу давати дажд земљи вашој на вријеме, и рани и позни, и сабираћеш жито своје и вино своје и уље своје; [*3 Мој 26, 4.]
15. И за стоку ћу твоју дати траву у пољу твојем; и јешћеш и бићеш сит.
16. Чувајте се да се не превари срце ваше да се одметнете и служите туђим боговима и поклањате им се;
17. Да се не би разгњевио Господ на вас и затворио небо да не буде дажда, и земља да не да рода својега, те бисте брзо изгинули у доброј земљи коју вам Господ даје.
18. Него *сложите ове ријечи моје у срце своје и у душу своју, и вежите их за знак себи на руку, и нека вам буду као почеоник међу очима вашим. [*5 Мој 6, 6-9.]
19. И учите их синове своје говорећи о њима кад сједиш у кући својој и кад идеш путем, и кад лијежеш и кад устајеш.
20. И напиши их на довратницима дома својега и на вратима својим,
21. Да би се умножили дани ваши и дани синова ваших по земљи, за коју се заклео Господ оцима вашим да ће им је дати, као дани небу над земљом.
22. Јер ако добро уздржите све ове заповијести које вам ја заповиједам да творите љубећи Господа Бога својега, и ходећи свијем путовима његовијем и њега се држећи,
23. Тада ће отјерати Господ све ове народе испред вас, и наслиједићете народе веће и јаче него што сте сами.
24. Свако мјесто на које ступи стопало ноге ваше, ваше ће бити; од пустиње до Ливана, и од ријеке, ријеке Еуфрата, до мора западнога биће међа ваша.
25. Неће се нико одржати пред вама; страх и трепет ваш пустиће Господ Бог ваш на сву земљу на коју ступите, као што вам каза.
26. Гле, *износим данас пред вас благослов и проклетство: [*5 Мој 30, 1, 15.]
27. *Благослов, ако узаслушате заповијести Господа Бога својега које вам ја данас заповиједам; [*5 Мој 28, 2.]
28. А проклетство, ако не узаслушате заповијести Господа Бога својега него сиђете с пута који вам ја данас заповиједам, те пођете за другим боговима којих не познајете.
29. И кад те уведе Господ Бог твој у земљу у коју идеш да је наслиједиш, тада *изреци благослов онај на гори Гаризиму, а проклетство на гори Евалу. [*5 Мој 27, 12, 13; ИНав 8, 33-34.]
30. Оне су с ону страну Јордана, идући к западу, у земљи Хананеја који живе у равни према Галгалу *код равнице Морешке. [*1 Мој 12, 6.]
31. Јер ћете пријећи преко Јордана да уђете у земљу коју вам даје Господ Бог ваш да је наслиједите, и наслиједићете је и наставаћете у њој.
32. Гледајте, дакле, да творите све ове уредбе и законе које ја данас износим пред вас."

  "5moj12": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 12. 
Мојсије објављује уредбе (глава 12-26). О мјесту и начину богослужења. Истребљење идолопоклоничке службе.
---------------------------------
1. Ово су уредбе и закони које ћете држати и творити у земљи коју ти је Господ Бог отаца твојих дао да је наслиједиш, докле сте год живи на земљи.
2. *Раскопајте сасвијем сва мјеста у којима су служили боговима својим народи које ћете наслиједити, по високим брдима и по хумовима и под сваким зеленијем дрветом. [*5 Мој 7, 5.]
3. Оборите олтаре њихове и разбијте ликове њихове, и лугове њихове попалите огњем, и резане богове њихове изломите, и истријебите име њихово из онога мјеста.
4. Не чините тако Господу Богу својему.
5. Него га тражите у мјесту које избере Господ Бог ваш између свијех племена ваших себи за стан да ондје намјести име своје, и онамо идите.
6. Онамо носите жртве своје паљенице и друге жртве своје и десетке своје и приносе руку својих и завјете своје и драговољне приносе своје и првине од стоке своје крупне и ситне.
7. И једите ондје пред Господом Богом својим, и веселите се, ви и породице ваше, свачим за што се прихватите руком својом, чим те благослови Господ Бог твој.
8. Не чините како ми сада овдје чинимо, што је коме драго.
9. Јер још нијесте дошли до одмора и нашљедства, које ти даје Господ Бог твој.
10. Него кад пријеђете преко Јордана и станете живјети у земљи коју вам даје Господ Бог ваш да је наслиједите, и *смири вас од свијех непријатеља ваших унаоколо, те станете живјети без страха, [*ИНав 1, 13; 21, 44; 1 цар 5, 5; Пс 95, 11; Ос 2, 20; Јев 4, 11.]
11. Онда у мјесто које избере Господ Бог ваш да у њему настани име своје, доносите све што вам ја заповиједам, жртве своје паљенице и друге жртве своје, десетке своје и приносе руку својих и све што буде најбоље у ономе што завјетујете Господу.
12. И веселите се пред Господом Богом својим, ви и синови ваши и кћери ваше и слуге ваше и слушкиње ваше, и Левит који је у мјесту вашем, јер он нема дијела ни нашљедства с вама.
13. Чувај се да не приносиш жртава својих паљеница на ком год мјесту које угледаш;
14. Него на оном мјесту које избере Господ Бог у једном од твојих племена, ондје приноси жртве своје паљенице и ондје чини све што ти заповиједам.
15. Али ћеш моћи клати и јести месо како ти душа зажели у сваком мјесту својем по благослову Господа Бога својега који ти да; *чист и нечист може јести као срну и јелена. [*5 Мој 12, 22; 14, 5.]
16. Само крви не једите; пролијте је на земљу као воду.
17. Нећеш моћи јести у мјесту својем десетка од жита својега ни од вина својега ни од уља својега, ни првина од стоке своје крупне и ситне, ни онога што завјетујеш; ни приноса драговољнијех, ни приноса руку својих.
18. Него *то једи пред Господом Богом својим на мјесту које избере Господ Бог твој, ти и син твој и кћи твоја и слуга твој и слушкиња твоја, и Левит који је у мјесту твом; и весели се пред Господом Богом својим свачим за што се прихватиш руком. [*5 Мој 14, 23.]
19. *Чувај се да не оставиш Левита док си год жив на земљи. [*5 Мој 14, 27.]
20. Кад рашири Господ Бог твој међе твоје, као што ти је казао, ако речеш: Да једем меса, кад душа твоја жели да једе меса, једи меса по свој жељи душе своје.
21. Ако би било далеко од тебе мјесто које Господ Бог твој избере да ондје намјести име своје, закољи од стоке своје крупне или ситне, коју ти да Господ, као што сам ти заповједио, и једи у свом мјесту по свој жељи душе своје.
22. *Како се једе срна и јелен, онако једи; и чист и нечист нека једе. [*5 Мој 12, 15.]
23. *Само пази да не једеш крви; јер је крв душа, па не једи душе с месом. [*5 Мој 12, 16.]
24. Не једи је; него је пролиј на земљу као воду.
25. Не једи је, да би добро било теби и синовима твојим након тебе, кад чиниш што је угодно Господу.
26. Али ствари своје свете, које имаш, и што завјетујеш, узми и дођи на мјесто које избере Господ.
27. И принеси жртве своје паљенице, месо и крв, на олтару Господа Бога својега; крв пак од других жртава твојих нека се пролије на олтар Господа Бога твојега, а месо једи.
28. Чувај и слушај све ове ријечи које ти ја заповиједам, да би добро било теби и синовима твојим након тебе довијека кад чиниш што је добро и право пред Господом Богом твојим.
29. Кад истријеби Господ Бог твој испред тебе народе ка којима идеш да наслиједиш земљу њихову, и наслиједивши је кад се настаниш у земљи њиховој,
30. *Чувај се да се не ухватиш у замку пошавши за њима пошто се потру испред тебе, и да не потражиш богова њиховијех, и речеш: Како су ови народи служили својим боговима, тако ћу и ја чинити. [*5 Мој 7, 16.]
31. Не чини тако Господу Богу својему; јер они чинише својим боговима све што је гадно пред Господом и на што он мрзи; јер су и синове своје и кћери своје сажизали боговима својим.
32. Што вам год ја заповиједам, све држите и творите, *нити што додајте к томе, ни одузмите од тога. [*5 Мој 4, 2.]"

  "5moj13": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 13. 
Казна лажних пророка и заводника на идолопоклоничку службу.
---------------------------------
1. Ако устане међу вама пророк или који сне сања, и каже ти знак или чудо,
2. Па се збуде тај знак или чудо које ти каже, и он ти рече: Хајде да идемо за другим боговима којих не знаш, и њима да служимо,
3. Немој послушати што ти каже тај пророк или сањач, јер вас *куша Господ Бог ваш да би се знало љубите ли Господа Бога својега из свега срца својега и све душе своје. [*5 Мој 8, 2.]
4. За Господом Богом својим идите, и њега се бојте; његове заповијести чувајте, и глас његов слушајте, и њему служите и њега се држите.
5. А *онај пророк или сањач да се погуби, јер вас је наговарао да се одметнете Господа Бога својега, који вас изведе из земље Мисирске и искупи вас из куће ропске, и одвраћао од пута који ти је заповједио Господ Бог твој да идеш њим; тако † истријеби зло из себе. [*5 Мој 18, 20; † 1 Кор 5, 13.]
6. Ако би те подбадао брат твој, син матере твоје, или син твој или кћи твоја, или жена твоја мила, или пријатељ твој који ти је као душа твоја, говорећи ти тајно: Хајде да служимо другим боговима којих нијеси знао ни ти ни оци твоји,
7. Између богова других народа који су око вас, близу или далеко од тебе, од једнога краја земље до другога,
8. Не пристај с њим, нити га послушај; нека га не жали око твоје, и немој му се смиловати нити га таји,
9. Него га убиј; твоја рука нек се прва дигне на њ да га убијеш, па онда рука свега народа.
10. Заспи га камењем да погине; јер те шћаше одвратити од Господа Бога твојега, који те је извео из земље Мисирске, из куће ропске;
11. Да сав Израиљ чује и боји се, и да се више не учини тако зло међу вама.
12. Ако за какав град свој, који ти Господ Бог твој да да у њему живиш, чујеш гдје говоре:
13. Изиђоше људи неваљали између тебе и отпадише све који живе у граду њихову, говорећи: Хајде да служимо другим боговима којих не познајете,
14. Тада истражи и распитај, извиди добро, па ако буде истина и доиста се учинила она гадна ствар међу вама,
15. Побиј мачем све који живе у граду оном, и затри и њега и све што би у њему било, и стоку мачем побиј.
16. И сав плијен из њега скупи насред улице његове, спали огњем и онај град и сав плијен из њега Господу Богу својему, да буде гомила довијека и да се више не сазида.
17. И нека ти од проклетијех ствари не прионе ништа за руку, еда би се Господ повратио од жестине гњева својега, учинио ти милост и смиловао се на те, и умножио те, као што се заклео оцима твојим,
18. Кад слушаш глас Господа Бога својега држећи све заповијести његове, које ти ја данас заповиједам, да би чинио што је право пред Господом Богом твојим."

  "5moj14": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 14. 
Забрана незнабожачких обичаја у жалости. Чиста и нечиста јела (упор. 3. Мојсијева 11). Десетак.
---------------------------------
1. Ви сте синови Господа Бога својега; *немојте се резати нити бријати међу очима за мртвацем. [*3 Мој 19, 28.]
2. Јер си народ свет Господу Богу својему, и тебе изабра Господ да си му народ особит између свијех народа на земљи.
3. Не једи ништа гадно.
4. Ово су животиње које ћете јести: говече, овцу, козу,
5. Јелена, срну, бивола, дивокозу, једнорога и козу камењачу;
6. И све животиње које имају папке расцијепљене на двоје, и које преживају између животиња, њих једите.
7. Али не једите онијех које само преживају или које само имају папке расцијепљене на двоје, као: камиле, зеца, питомога зеца, јер преживају а немају папака раздвојенијех; да вам је нечисто;
8. Ни свињчета, јер има раздвојене папке али не прежива; да вам је нечисто; меса од њега не једите, и стрва се његова не дохватајте.
9. А између онијех што су у води, једите ове: што год има пера и љуске, једите;
10. А што нема пера и љусака, не једите; да вам је нечисто.
11. Све птице чисте једите;
12. А овијех не једите: орла, ни јастријеба, ни морскога орла,
13. Ни сокола, ни еје, ни крагуја по врстама њиховијем,
14. Ни гаврана по врстама његовијем,
15. Ни ћука, ни совуљаге, ни лиске, ни копца по врстама његовијем,
16. Ни буљине, ни ражња, ни лабуда,
17. Ни гема, ни свраке, ни гњурца,
18. Ни роде, ни чапље по врстама њезинијем, ни пупавца, ни љиљка.
19. И све бубине крилате да су вам нечисте; не једите их.
20. И све птице чисте једите.
21. *Ништа мрцино не једите; дошљаку који је код тебе подај нека једе или продај туђину; јер си народ свет Господу Богу својему. † Не кухај јарета у млијеку матере његове. [*2 Мој 22, 30; † 2 Мој 23, 19.]
22. *Десетак даји од свега рода усјева својега, што дође с њиве твоје, сваке године. [*3 Мој 27, 30.]
23. И једи пред Господом Богом својим на мјесту које избере да ондје настани име своје, десетак од жита својега, од вина својега и од уља својега, и првине од стоке своје крупне и ситне, да се учиш бојати се Господа Бога својега свагда.
24. Ако би ти био пут далек, те не би могао однијети зато што је далеко од тебе мјесто које избере Господ Бог твој да ондје намјести име своје, кад те Господ Бог твој благослови,
25. Онда учини у новац, и узев новац у руку своју, отиди у мјесто које избере Господ Бог твој,
26. И за те новце узми што зажели душа твоја, говеда, оваца, вина или другог јаког пића, и што би год зажелела душа твоја, па једи ондје пред Господом Богом својим, и весели се ти и дом твој.
27. Али *Левита који би био у мјесту твом, немој оставити, јер нема дијела ни нашљедства с тобом. [*5 Мој 12, 19; 3 Мој 27, 32, 33.]
28. *Сваке треће године одвој сав десетак од доходака својих оне године, и остави га у свом мјесту. [*5 Мој 26, 12.]
29. Па нека дођу Левити (јер немају дијела ни нашљедства с тобом) и дошљаци и сироте и удовице што су у мјесту твојем, и нека једу и насите се, да би те благословио Господ Бог твој у сваком послу руку твојих који би радио."

  "5moj15": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 15. 
Суботна година. О отпуштању купљених јеврејских робова. Посвећивање првенаца стоке.
---------------------------------
1. Сваке *седме године опраштај. [*2 Мој 23, 10, 11.]
2. А опраштање да бива овако: коме је ко дужан што, нека опрости што би могао тражити од ближњега својега; нека не тражи од ближњега својега и од брата својега, јер је опраштање Господње оглашено.
3. Од туђина тражи, али што би имао у брата својега, оно нека му опрости рука твоја,
4. Да не би било сиромаха међу вама, јер ће те обилно благословити Господ у земљи коју ти Господ Бог твој да у нашљество да је твоја.
5. Само ако добро узаслушаш глас Господа Бога својега гледајући да чиниш све ове заповијести које ти ја заповиједам данас.
6. Благословиће те Господ Бог твој, као што ти је казао, те *ћеш давати у зајам многим народима, а ни од кога нећеш узимати у зајам, и владаћеш многим народима, а они тобом неће владати. [*5 Мој 28, 12.]
7. Ако буде у тебе који сиромах између браће твоје у ком мјесту твом, у земљи твојој коју ти даје Господ Бог твој, *немој да ти се стврдне срце твоје и да стиснеш руку своју брату својему сиромаху. [*1 Јн 3, 17.]
8. Него *отвори руку своју и позајми му радо колико му год треба у потреби његовој. [*Лк 6, 34, 35.]
9. Чувај се да не буде какво неваљалство у срцу твом, па да речеш: Близу је седма година, година опросна; и да око твоје не буде зло према брату твојему сиромаху, па да му не даш, а он зато да вапије ка Господу на те и буде ти гријех.
10. Подај му и нека не жали срце твоје кад му даш, јер ће за ту ствар благословити тебе Господ Бог твој у сваком послу твом и у свему за што се прихватиш руком својом.
11. Јер *неће бити без сиромаха у земљи; зато ти заповиједам и кажем: Отварај руку своју брату својему, невољнику и сиромаху својему у земљи својој. [*Мт 26, 11.]
12. *Ако ти се прода брат твој Јеврејин или Јеврејка, нека ти служи шест година, а седме године отпусти га од себе слободна. [*2 Мој 21, 2.]
13. А кад га отпустиш од себе слободна, немој га отпустити празна.
14. Даруј га чим између стоке своје и с гумна својега и из каце своје; подај му чим те је благословио Господ Бог твој.
15. И *опомињи се да си био роб у земљи Мисирској и да те је избавио Господ Бог твој; зато ти ја заповиједам ово данас. [*5 Мој 5, 15.]
16. Ако ли ти рече: Нећу да идем од тебе зато што те љуби и дом твој, јер му је добро код тебе,
17. Тада узми шило и пробуши му ухо на вратима, и биће ти слуга довијека; и слушкињи својој учини тако.
18. Немој да ти буде тешко кад га отпушташ од себе слободна, јер је двојином онолико колико најамник заслужио у тебе за шест година, да би те благословио Господ Бог твој у свему што радиш.
19. *Све првенце у стоци својој крупној и ситној што буде мушко посвети Господу Богу својему; не ради на првенцу од краве своје, и не стризи првенца од оваца својих. [*2 Мој 12, 2.]
20. *Пред Господом Богом својим једи их ти и породица твоја сваке године на мјесту које избере Господ. [*5 Мој 14, 23.]
21. *Ако ли на њему буде мана, ако буде хромо или слијепо, или која год зла мана буде на њему, не кољи га Господу Богу својему. [*3 Мој 22, 20.]
22. У свом мјесту поједи га; *и чист и нечист нека једе као срну и јелена. [*5 Мој 12, 15, 22.]
23. *Само крви од њега не једи; пролиј је на земљу као воду. [*5 Мој 12, 16, 23.]"

  "5moj16": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 16. 
О трима годишњим главним празницима (уп. 2 Мој 23, 14-17; 34, 18-24; 3 Мој 23); о судијама и управитељима.
---------------------------------
1. Држи мјесец *Авив, те слави пасху Господу Богу својему, јер мјесеца Авива извео те је Господ Бог твој из Мисира ноћу. [*2 Мој 12, 2 и даље.]
2. И закољи пасху Господу Богу својему, од крупне и ситне стоке, на мјесту које избере Господ да ондје настани име своје.
3. Не једи с њом хљеба киселога; седам дана једи с њом пријесан хљеб, хљеб невољнички, јер си *хитећи изашао из земље Мисирске, па да се опомињеш дана кад си изашао из Мисира док си год жив. [*2 Мој 12, 11.]
4. И да се не види у тебе квасац за седам дана нигдје међу границама твојим, и да не остане преконоћ ништа до јутра од меса које закољеш први дан увече.
5. Не можеш клати пасхе на сваком мјесту свом које ти да Господ Бог твој;
6. Него на мјесту које избере Господ Бог твој да ондје настани име своје, ондје кољи пасху увече о сунчаном заходу у исто вријеме кад си пошао из Мисира.
7. А пеци је и једи на мјесту које избере Господ Бог твој; и сјутрадан вративши се иди у своје шаторе.
8. Шест дана једи пријесне хљебове, а седми дан да је празник Господњи, тада не ради ништа.
9. Седам недјеља наброј; кад стане срп радити по љетини, онда почни бројити седам недјеља.
10. Тада празнуј празник недјеља Господу Богу својему; што можеш приноси драговољно како те буде благословио Господ Бог твој.
11. И весели се пред Господом Богом својим ти и син твој и кћи твоја и слуга твој и слушкиња твоја, и Левит који буде у мјесту твојем, и дошљак и сирота и удовица, што буду код тебе, на мјесту које избере Господ Бог твој да ондје настани име своје.
12. *И опомињи се да си био роб у Мисиру, те чувај и твори уредбе ове. [*5 Мој 5, 15.]
13. Празник сјеница празнуј седам дана, кад збереш с гумна својега и из каце своје.
14. И весели се на празник свој ти и син твој и кћи твоја и слуга твој и слушкиња твоја, и Левит и дошљак и сирота и удовица, што буду у мјесту твојем.
15. Седам дана празнуј празник Господу Богу својему на мјесту које избере Господ, кад те благослови Господ Бог твој у свакој љетини твојој и у сваком послу руку твојих; и буди весео.
16. Три пута у години нека дође свако мушко пред Господа Бога твојега на мјесто које избере: на празник пријеснијех хљебова, на празник недјеља и на празник сјеница, али нико да не дође празан пред Господа;
17. Него сваки с даром од онога што има, према благослову Господа Бога твојега којим те је даривао.
18. Судије и управитеље постави себи по свијем мјестима која ти да Господ Бог твој по племенима твојим, и нека суде народу право.
19. Не изврћи правде и *не гледај ко је ко; не примај поклона, јер поклон зашљепљује очи мудрима и изврће ријечи праведнима. [*5 Мој 1, 17.]
20. Сасвијем иди за правдом да би био жив и наслиједио земљу коју ти даје Господ Бог твој.
21. Не сади луга ни од каквијех дрвета код олтара Господа Бога својега који начиниш;
22. *И не подижи никаквога лика; на то мрзи Господ Бог твој. [*3 Мој 26, 1; Јер 2, 17.]"

  "5moj17": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 17. 
Казна за идолопоклонство. Највиши суд свештеника. Закон о цару.
---------------------------------
1. Не приноси Господу Богу својему ни вола ни јагњета ни јарета на ком има мана или како год зло; јер је гадно пред Господом Богом твојим.
2. *Ако се нађе код тебе у којем од мјеста твојих, која ти да Господ Бог твој, човјек или жена да учини зло пред Господом Богом твојим преступајући завјет његов, [*5 Мој 13, 6.]
3. И отиде те служи другим боговима и клања им се, или *сунцу или мјесецу или чему год из војске небеске, што нијесам заповједио, [*5 Мој 4, 19.]
4. И теби се то јави и ти чујеш, онда распитај добро; па ако буде истина и доиста се учинила она гадна ствар у Израиљу,
5. Изведи онога човјека или ону жену, који учинише оно зло, на врата своја, човјека онога или жену, и заспи их камењем да погину.
6. На свједочанство *два или три човјека да се погуби онај кога ваља погубити; али на свједочанство † једнога човјека да се не погуби. [*5 Мој 19, 15; † 1 цар 21, 10; Јев 10, 28.]
7. Свједоци нека први дигну руке на њ да га убију; а потом сав народ; тако извади зло из себе.
8. Кад ти буде тешко расудити између крви и крви, између распре и распре, или између ране и ране, око којих буде парница у твојем мјесту, тада устани и иди у мјесто које избере Господ Бог твој;
9. И отиди к свештеницима Левитима или к судији који онда буде, па их упитај, и они ће ти казати како ваља пресудити.
10. И учини онако како ти кажу у мјесту које избере Господ, и гледај да учиниш сасвијем онако како те науче.
11. По закону којему те науче, и по пресуди коју ти кажу, учини; не одступи од онога што ти кажу ни надесно ни налијево.
12. Ако ли би се ко упро те не би хтио послушати свештеника који ондје стоји те служи Господу Богу твојему, или судије, такав човјек да се погуби; и извади зло из Израиља,
13. Да сав народ чује и боји се, и у напредак да не ради упорно.
14. Кад уђеш у земљу коју ти даје Господ Бог твој да је наслиједиш и населиш се у њој, ако речеш: *Да поставим себи цара, као што имају сви народи око мене, [*1 Сам 8, 5-9.]
15. Само онога постави себи за цара којега избере Господ Бог твој; између браће своје постави цара себи; а немој поставити над собом човјека туђина, који није брат твој.
16. Али да не држи много *коња, и да не враћа народа у Мисир да би имао много коња, јер вам је Господ казао: Не враћајте се више овијем путем. [*1 цар 10, 26, 28.]
17. И да нема много жена, *да се не би отпадило срце његово, ни сребра ни злата да нема врло много. [*1 цар 11, 4.]
18. А кад сједе на пријесто царства својега, нека препише себи у књигу овај закон од свештеника Левита;
19. И нека га држи код себе и нека га чита док је жив, да се учи бојати се Господа Бога својега, држати све ријечи овога закона и ове уредбе, и творити их;
20. Да се не би подигло срце његово изнад браће његове, и да не би одступило од ове заповијести ни надесно ни налијево, да би дуго царовао он и синови његови у Израиљу."

  "5moj18": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 18. 
Левитско свештенство. Упозорење на врачање и гатање. Обећање правога пророка.
---------------------------------
1. Свештеници Левити и све племе Левијево *да немају дијела ни нашљедства с осталијем синовима Израиљевијем; нека једу огњене жртве Господње и његово нашљедство. [*4 Мој 18, 20; 5 Мој 10, 9.]
2. Нашљедства, дакле, да немају међу браћом својом: Господ је нашљедство њихово, као што им је казао.
3. Али ово да припада свештеницима од народа, од онијех који принесу жртву, било вола или јагње: да се даје свештенику плеће и обје вилице и желудац.
4. Првине од жита својега, од вина својега и од уља својега, и првине од вуне с оваца својих подај му.
5. Јер њега изабра Господ Бог твој између свијех племена твојих да стоји и служи у име Господње, он и синови његови довијека.
6. И кад дође који Левит из којега год мјеста твојега из свега Израиља, гдје настава, кад дође по жељи душе своје у мјесто које избере Господ,
7. Нека служи у име Господа Бога својега као и друга браћа његова Левити, који ондје стоје пред Господом.
8. Нека једу једнак дио, осим онога што би које продао у породици отаца својих.
9. Кад уђеш у земљу коју ти Господ Бог твој даје, не учи се чинити гадна дјела онијех народа.
10. Нека се не нађе у тебе који би водио сина својега или кћер своју *кроз огањ, ни † врачар, ни који гата по звијездама, ни који гата по птицама, ни урочник, [*3 Мој 18, 21; † 3 Мој 19, 26, 31; 20, 27.]
11. Ни бајач, ни који се договара са злијем духовима, ни опсјенар, ни који пита мртве.
12. Јер је гад пред Господом ко год тако чини, и за такве гадове тјера те народе Господ Бог твој испред тебе.
13. Држи се сасвијем Господа Бога својега.
14. Јер ти народи које ћеш наслиједити, слушају гатаре и врачаре, а теби то не допушта Господ Бог твој.
15. *Пророка усред тебе, између браће твоје, као што сам ја, подигнуће ти Господ Бог твој; њега слушајте, [*Јн 1, 45; 6, 14; 7, 40; Дап 3, 22; 7, 37.]
16. По свему како си искао од Господа Бога својега на Хориву на дан сабора својега говорећи: *Да више не чујем гласа Господа Бога својега и да више не гледам огња тога великога, да не погинем. [*2 Мој 20, 19; Јев 12, 19.]
17. Зато ми рече Господ: *Добро рекоше што рекоше. [*5 Мој 5, 28.]
18. Пророка ћу им подигнути између браће њихове, као што си ти, и метнућу ријечи своје у уста његова, и казиваће им све што му заповједим.
19. А ко год не би послушао ријечи мојих, које ће говорити у моје име, од тога ћу ја тражити.
20. Али *пророк који би се усудио говорити што у моје име што му ја не заповиједим да говори, или који би говорио у име других богова, такав пророк да се погуби. [*5 Мој 13, 5; Јер 14, 15.]
21. Ако ли речеш у срцу својем: Како ћемо познати ријеч које није Господ рекао?
22. Што би пророк рекао у име Господње, па се не збуде и не наврши се, то је ријеч које није рекао Господ; него је из охолости рекао онај пророк, не бој га се."

  "5moj19": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 19. 
Градови уточишта. Неповредивост међе. Казна за лажне свједоке.
---------------------------------
1. Кад Господ Бог твој потре народе којих земљу даје теби Господ Бог твој, и кад их наслиједиш и настаниш се по градовима њиховијем и по кућама њиховијем,
2. Одвој три града усред земље своје, коју ти даје Господ Бог твој да је наслиједиш,
3. Начини пут и раздијели на троје крајеве земље своје, коју ти да Господ Бог твој у нашљедство, па нека бјежи онамо сваки крвник.
4. А овако нека буде с крвником који утече онамо да би остао жив: ко убије ближњега својега нехотице, не мрзивши прије на њ,
5. Као кад би ко отишао с ближњим својим у шуму да сијече дрва, па би замахнуо сјекиром у руци својој да посијече дрво, а она би спала с држалице и погодила би ближњега његова тако да умре, он нека утече у који од тијех градова да остане жив,
6. Да не би осветник потјерао крвника док му је срце распаљено, и да га не би стигао на далеку путу и убио га, премда није заслужио смрти, јер није прије мрзио на њ.
7. Зато ти заповиједам и велим: Три града одвој.
8. А кад рашири Господ Бог твој међе твоје, као што се заклео оцима твојим, и да ти сву земљу коју је рекао дати оцима твојим,
9. Ако уздржиш и уствориш све ове заповијести које ти ја данас заповиједам, да љубиш Господа Бога својега и ходиш путовима његовијем свагда, онда додај још три града осим она три,
10. Да се не прољева крв права у земљи твојој, коју ти Господ Бог твој даје у нашљедство, и да не буде на теби крв.
11. Али ако ко мрзи на ближњега својега и вреба га, и скочи на њ, и удари га тако да умре, а он утече у који од тијех градова,
12. Онда старјешине мјеста његова нека пошљу и узму га оданде, и предаду га у руке осветнику да се погуби.
13. Нека га не жали око твоје, него скини крв праву с Израиља, да би ти добро било.
14. *Не помичи међе ближњега својега коју поставе стари у нашљедству твојем које добијеш у земљи коју ти Господ Бог твој даје да је наслиједиш. [*5 Мој 27, 17.]
15. *Нека не устаје један свједок на човјека ни за какво зло и ни за какав гријех између свијех гријеха који се чине, него на ријечима два или три свједока да остаје ствар. [*5 Мој 17, 6; 4 Мој 35, 30; Јн 8, 17; 2 Кор 13, 1; Јев 10, 28.]
16. Ако би устао лажан свједок на кога да свједочи на њега да се одмеће Бога,
17. Онда нека стану та два човјека, који имају ту распру, пред Господа, *пред свештенике и пред судије које буду у то вријеме; [*5 Мој 17, 9.]
18. И нека добро испитају судије; ако свједок онај буде лажан свједок и лажно свједочи на брата својега,
19. Учините му онако како је он мислио учинити брату својему; и извади зло из себе,
20. Да се остали чувши то боје и у напредак више не чине такво зло усред тебе.
21. Нека не жали око твоје: *живот за живот, око за око, зуб за зуб, руку за руку, ногу за ногу. [*2 Мој 21, 23-25.]"

  "5moj20": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 20. 
Закон о рату, ослобађању од војничке дужности и о поступању с непријатељским градовима.
---------------------------------
1. Кад отидеш на војску на непријатеља својега и видиш коње и кола и народ већи од себе, немој се уплашити од њих, јер је с тобом Господ Бог твој, који те је извео из земље Мисирске.
2. И кад пођете да се побијете, нека приступи свештеник и проговори народу,
3. И нека им рече: Слушај Израиљу! Ви полазите данас у бој на непријатеље своје, нека не трне срце ваше, не бојте се и не плашите се, нити се препадајте од њих.
4. Јер Господ Бог ваш иде с вама и биће се за вас с непријатељима вашим да вас сачува.
5. Потом и војводе нека проговоре народу и реку: Ко је саградио нову кућу а није почео сједјети у њој, нека иде, нек се врати кући својој, да не би погинуо у боју, и други почео сједјети у њој.
6. И ко је посадио виноград а још га *није брао, нека иде, нек се врати кући својој, да не би погинуо у боју, и други га брао. [*3 Мој 19, 24; 5 Мој 28, 30.]
7. И *ко је испросио дјевојку а још је није одвео, нека иде, нек се врати кући својој, да не би погинуо у боју, и други је одвео. [*5 Мој 24, 5.]
8. Још и ово нека кажу војводе народу и реку: *Ко је страшив и трне му срце, нека иде, нек се врати кући својој, да не би трнуло срце браћи његовој као њему. [*Суд 7, 3.]
9. И кад војводе изговоре народу, онда нека намјесте главаре од чета пред народ.
10. Кад дођеш под који град да га бијеш, прво га понуди миром.
11. Ако ти одговори миром и отвори ти врата, сав народ који се нађе у њему нека ти плаћа данак и буде ти покоран.
12. Ако ли не учини мира с тобом него се стане бити с тобом, тада га биј.
13. И кад га Господ Бог твој преда у руке твоје, *побиј све мушкиње у њему мачем. [*4 Мој 31, 7.]
14. А жене и дјецу и стоку и што год буде у граду, сав плијен у њему, отми, и једи плијен од непријатеља својих који ти да Господ Бог твој.
15. Тако чини са свијем градовима који су далеко од тебе и нијесу од градова овијех народа.
16. А у градовима овијех народа које ти Господ Бог твој даје у нашљедство, не остави у животу ниједне душе живе.
17. Него их затри сасвијем, Хетеје и Амореје и Хананеје и Ферезеје и Јевеје и Јевусеје, као што ти је заповједио Господ Бог твој,
18. Да вас не науче чинити гадна дјела која чинише боговима својим, и да не згријешите Господу Богу својему.
19. Кад опколиш какав град и будеш дуго под њим бијући га да би га узео, не квари дрвета његовијех сјекиром; јер можеш с њих јести, зато их не сијеци; јер дрво пољско је ли човјек да уђе у град испред тебе?
20. Него дрвета која знаш да им се род не једе, њих обаљуј и сијеци и гради заклон од града који се бије с тобом, докле не падне."

  "5moj21": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 21. 
О непознатом убиству; о заробљеним женама; о праву првенаштва у синова од двије жене; о непослушним синовима и о обешеним.
---------------------------------
1. Кад се нађе убијен човјек у земљи коју ти даје Господ Бог твој да је наслиједиш, гдје лежи у пољу, а не зна се ко га је убио,
2. Тада нека изиду старјешине твоје и судије твоје, и нека измјере од убијенога до градова који су око њега.
3. Па који град буде најближе убијенога, старјешине онога града нека узму јуницу из говеда на којој се још није радило, која није вукла у јарму,
4. И нека одведу старјешине онога града ту јуницу у пусту долину гдје се не копа ни сије, и нека закољу јуницу ондје у долини.
5. Потом нека приступе свештеници, синови Левијеви; јер њих изабра Господ Бог твој да му служе и да благосиљају у име Господње, и *на њиховијем ријечима да остаје свака распра и свака штета; [*5 Мој 17, 8-9.]
6. И све старјешине онога града који буду најближе убијенога *нека оперу руке своје над закланом јуницом у оној долини. [*Мт 27, 24.]
7. И тврдећи нека реку: Руке наше нијесу пролиле ове крви, нити су очи наше видјеле;
8. Милостив буди народу својему Израиљу, који си искупио, Господе, и не мећи праве крви на народ свој Израиља. Тако ће се очистити од оне крви.
9. И ти ћеш скинути праву крв са себе кад учиниш што је право пред Господом.
10. Кад отидеш на војску на непријатеље своје, и преда их Господ Бог твој у руке твоје и заробиш их много.
11. И угледаш у робљу лијепу жену, и омили ти да би је хтио узети за жену,
12. Одведи је кући својој; и нека обрије главу своју и среже нокте своје;
13. И нека скине са себе хаљине своје у којима је заробљена, и нека сједи у кући твојој, и жали за оцем својим и за матером својом цио мјесец дана; потом лези с њом, и буди јој муж и она нек ти буде жена.
14. Ако ти послије не би била по вољи, пусти је нека иде куда јој драго, али никако да је не продаш за новце ни да њом тргујеш, јер си је осрамотио.
15. Ко би имао двије жене, једну милу а другу немилу, па би родила синове, и мила и немила, и првенац би био од немиле,
16. Онда кад дође вријеме да подијели синовима својим што има, не може првенцем учинити сина од миле преко сина од немиле који је првенац;
17. Него за првенца нека призна сина од немиле и даде му два дијела од свега што има, јер је он *почетак силе његове, његово је право првеначко. [*1 Мој 49, 3.]
18. Ко би имао сина самовољна и непокорна, који не слуша оца својега ни матере своје, и којега они и караше па опет не слуша,
19. Нека га узму отац и мати, и нека га доведу к старјешинама града својега на врата мјеста својега,
20. И нека кажу старјешинама града својега: Овај син наш самовољан је и непокоран, не слуша нас, изјелица је и пијаница.
21. Тада сви људи онога мјеста нека га заспу камењем да погине; и тако извади зло из себе, да *сав Израиљ чује и боји се. [*5 Мој 13, 11.]
22. *Ко згријеши тако да заслужи смрт, те буде осуђен на смрт и објесиш га на дрво, [*4 Мој 25, 4; ИНав 8, 20; 10, 26-27; 1 Сам 31, 10; 2 Сам 4, 12; 21, 6-9.]
23. *Нека не преноћи тијело његово на дрвету, него га исти дан погреби, јер је † проклет пред Богом ко је објешен; зато не скврни земље коју ти Господ Бог твој даје у нашљедство. [*ИНав 8, 29; 10, 27; † Гал 3, 13.]"

  "5moj22": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 22. 
Разни прописи, особито о љубави према људима и о сажаљењу према животињама. Закони због гријеха прељубе и нечедности.
---------------------------------
1. Кад *видиш вола или овцу брата својега гдје лута, немој проћи мимо њих, него их одведи брату својему. [*2 Мој 23, 4.]
2. Ако ли ти брат твој није близу или га не знаш, одведи их својој кући нека буду код тебе докле их не потражи брат твој, и тада му их врати.
3. Тако учини и с магарцем његовијем и с хаљином његовом; и тако учини са сваком стварју брата својега изгубљеном, кад је изгуби а ти је нађеш, немој проћи мимо њу.
4. Кад видиш магарца или вола брата својега гдје је пао на путу, немој их проћи, него их подигни с њим.
5. Жена да не носи мушкога одијела нити човјек да се облачи у женске хаљине, јер је гад пред Господом Богом твојим ко год тако чини.
6. Кад наиђеш путем на гнијездо птичије, на дрвету или на земљи, са птићима или с јајцима, а мајка лежи на птићима или на јајцима, *немој узети мајке с птићима. [*3 Мој 22, 28.]
7. Него пусти мајку, а птиће узми, да би ти добро било и да би ти се продуљили дани.
8. Кад градиш нову кућу, начини ограду око стрехе своје да не би навукао крви на дом свој кад би ко пао с њега.
9. *Не сиј у винограду својем другога сјемена да не би оскврнио и род од сјемена које посијеш и род виноградски. [*3 Мој 19, 19.]
10. Не ори на волу и на магарцу заједно.
11. *Не облачи хаљине ткане од вуне и од лана заједно. [*3 Мој 19, 19.]
12. *Начини себи ресе на четири краја од хаљине коју облачиш. [*4 Мој 15, 38.]
13. Ко се ожени, па му жена омрзне пошто легне с њом,
14. Па да прилику да се говори о њој и проспе рђав глас о њој говорећи: Ожених се овом, али легавши с њом, не нађох у ње дјевојаштва;
15. Тада отац дјевојчин и мати нека узму и донесу знаке дјевојаштва њезина пред старјешине града својега на врата,
16. И нека рече отац дјевојчин старјешинама: Ову кћер своју дадох овому човјеку за жену, а он мрзи на њу,
17. И даде прилику да се говори о њој рекав: Не нађох у твоје кћери дјевојаштва; а ево знака дјевојаштва кћери моје. И нека разастру хаљину пред старјешинама градским.
18. Тада старјешине града онога нека узму мужа њезина и накарају га,
19. И нека га оглобе сто сикала сребра, које нека даду оцу дјевојчину зато што је изнио рђав глас на дјевојку Израиљку, и нека му буде жена; да је не може пустити док је жив.
20. Али ако буде оно истина, да се није нашло дјевојаштво у дјевојке,
21. Тада нека изведу дјевојку на врата оца њезина и нека је заспу камењем људи онога мјеста да погине зато што *учини срамоту у Израиљу курвавши се у дому оца својега. Тако извади зло из себе. [*1 Мој 34, 7.]
22. *Ако се ко ухвати гдје лежи са женом удатом, нека се погубе обоје, човјек који је лежао са женом и жена. Тако извади зло из Израиља. [*3 Мој 20, 10.]
23. Кад дјевојка буде испрошена за кога, па је нађе когод у мјесту и облежи је,
24. Изведите их обоје на врата онога мјеста, и заспите их камењем да погину, дјевојку што није викала у мјесту, а човјека што је осрамотио жену ближњега својега. Тако извади зло из себе.
25. Ако ли у пољу нађе човјек дјевојку испрошену, и силом је облежи, тада да се погуби само човјек који је облежа;
26. А дјевојци не чини ништа, није учинила гријеха који заслужује смрт, јер као кад ко скочи на ближњега својега и убије га, таква је и та ствар;
27. Јер нађе је у пољу, и дјевојка испрошена вика, али не би никога да је одбрани.
28. Ако ко нађе дјевојку која није испрошена и ухвати је и легне с њом, и затеку се,
29. Тада човјек онај који је легао с њом да да оцу дјевојчину педесет сикала сребра, и нека му она буде жена зато што је осрамоти; да је не може пустити док је жив.
30. Нико да се не жени женом оца својега, ни да открије скута оца својега."

  "5moj23": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 23. 
Примање и непримање у сабор Господњи. Разни други закони.
---------------------------------
1. У сабор Господњи да не улази ни утучен ни ушкопљен.
2. У сабор Господњи да не улази копиле, ни десето кољено његово да не улази у сабор Господњи.
3. Ни Амонац ни Моавац да не улази у сабор Господњи, ни десето кољено њихово, да не улази у сабор Господњи довијека.
4. Зато што не изиђоше пред вас с хљебом и водом на путу кад сте ишли из Мисира, и што *најмише за новце на вас Валама, сина Веорова, из Феторе у Месопотамији да те прокуне, [*4 Мој 22, 5, 6.]
5. Премда не хтје Господ Бог твој послушати Валама, него ти Господ Бог твој обрати проклетство у благослов, јер те милова Господ Бог твој.
6. Не тражи мира њихова ни добра њихова нигда за свога вијека.
7. Немој се гадити на Идумејца, јер ти је брат; немој се гадити на Мисирца, јер си био дошљак у земљи његовој.
8. Синови који се роде од њих у трећем кољену, нека долазе у сабор Господњи.
9. Кад отидеш на војску на непријатеље своје, тада се чувај од сваке зле ствари.
10. *Ако се међу вама ко оскврни од чега што му се ноћу догоди, нека изиде иза окола и не улази у око. [*3 Мој 15, 16.]
11. А пред вече нека се опере водом, па кад сунце зађе нека уђе у око.
12. И имај мјесто иза окола гдје ћеш излазити напоље,
13. И имај лопатицу у оправи својој, па кад изидеш напоље, закопај њом, а кад пођеш натраг, загрни нечист своју.
14. Јер Господ Бог твој *иде усред окола твојега да те избави и да ти преда непријатеље твоје: Зато нека је око твој свет, да не види у тебе никакве нечистоте, да се не би одвратио од тебе. [*3 Мој 26, 12.]
15. Немој издати слуге господару његову, који утече к теби од господара својега;
16. Него нека остане код тебе, усред тебе, у мјесту које избере у којем граду твом, гдје му буде драго; *немој га цвијелити. [*2 Мој 22, 21.]
17. *Да не буде курве између кћери Израиљевијех, ни аџувана између синова Израиљевих. [*3 Мој 19, 29.]
18. Не носи у дом Господа Бога својега ни по каквом завјету плате курвине ни цијене од пса, јер је обоје гад пред Господом Богом твојим.
19. *Не даји на добит брату својему ни новаца ни хране нити ишта што се даје на добит. [*2 Мој 22, 25; 3 Мој 25, 36.]
20. Странцу подај на добит, али брату својему немој давати на добит, да би те благословио Господ Бог твој у свему зашто се прихватиш руком својом у земљи у коју идеш да је наслиједиш.
21. *Кад учиниш завјет Господу Богу својему, не оклијевај испунити га, јер ће га тражити од тебе Господ Бог твој, и биће на теби гријех. [*4 Мој 30, 3.]
22. Ако ли се не завјетујеш, неће бити на теби гријеха.
23. Што ти изиде из уста, оно држи и учини, као што завјетујеш Господу Богу својему драговољно, што изречеш устима својим.
24. Кад уђеш у виноград ближњега својега, можеш јести грожђа по вољи док се наситиш; али га не мећи у суд свој.
25. Кад уђеш у усјев ближњега својега, *можеш тргати класје руком својом; али да не зажњеш српом у усјев ближњега својега. [*Мт 12, 1.]"

  "5moj24": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 24. 
Књига отпусна. Разни закони, особито о сиромасима, сирочади и странцима.
---------------------------------
1. Кад ко *узме жену и ожени се њом, па се догоди да му она не буде по вољи, што он нађе на њојзи штогод ружно, нека јој напише књигу распусну и да јој у руке, па нека је отпусти из своје куће. [*Мт 5, 31; 19, 7.]
2. А она отишавши из куће његове, ако отиде и уда се за другога,
3. Па ако овај други муж омрзне на њу и напише јој књигу распусну и да јој у руку, и отпусти је из своје куће, или ако умре овај други муж који се ожени њом,
4. Тада пређашњи муж који је отпусти не може је опет узети за жену, пошто се с њега она оскврнила, јер је гад пред Господом. Тако не дај да се гријеши земља коју ти Господ Бог твој даје у нашљедство.
5. *Ко се скоро буде оженио, нека не иде на војску, и не намећи на њ никаквога посла; нека буде слободан у кући својој годину дана и нека се радује са женом својом коју је довео. [*5 Мој 20, 7.]
6. Нико да не узима у залогу жрвња горњега ни доњега, јер би узео душу у залогу.
7. *Ко се нађе да је украо човјека између браће своје, синова Израиљевих, и трговао њим и продао га, нека погине онај крадљивац; тако † извади зло из себе. [*2 Мој 21, 16; † 5 Мој 19, 19.]
8. Чувај се болести *губе, и пази добро и чини све што вас уче свештеници Левити, као што сам им заповједио, држите и чините. [*3 Мој 13, 2; 14, 2.]
9. Опомињи се шта је учинио Господ Бог твој *Марији на путу кад изидосте из Мисира. [*4 Мој 12, 10.]
10. Кад ти је ближњи твој дужан што му драго, не иди у кућу његову да му узмеш залог;
11. Него стој напољу, а човјек који ти је дужан нека ти изнесе напоље залог свој.
12. Ако је сиромах, не спавај са залогом његовијем;
13. *Него му врати залог његов до захода сунчанога, да би лежећи на својој хаљини благосиљао те, а то ће ти се примити у правду пред Господом Богом твојим. [*2 Мој 22, 26.]
14. Немој занијети најамника, сиромаха и потребитога између браће своје, ни дошљака који је код тебе у земљи твојој у мјесту твојем.
15. Подај му најам његов исти дан, и да га не зађе сунце у тебе, јер је сиромах и тијем душу држи, да не би завикао на те ка Господу, и било би ти гријех.
16. *Нека не гину оцеви за синове ни синови за оцеве; сваки за свој гријех нека гине. [*2 цар 14, 6; Јез 18, 20.]
17. *Не изврћи правице дошљаку ни сироти, и не узимај у залогу хаљине удовици. [*2 Мој 22, 21.]
18. Него *се опомињи да си био роб у Мисиру, и да те је искупио оданде Господ Бог твој; зато ти заповиједам да ово чиниш. [*5 Мој 16, 12.]
19. *Кад жањеш љетину своју на њиви својој, ако заборавиш који сноп на њиви, не враћај се да га узмеш; нека га дошљаку, сироти и удовици, да би те благословио Господ Бог твој у сваком послу руку твојих. [*3 Мој 19, 9, 10.]
20. Кад тресеш маслине своје, не загледај грану по грану пошто отресеш; нека дошљаку, сироти и удовици.
21. Кад береш виноград свој, не пабирчи пошто обереш; нека дошљаку, сироти и удовици.
22. И опомињи се да си био роб у земљи Мисирској; зато ти ја заповиједам да ово чиниш."

  "5moj25": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 25. 
Разно, особито заповијест о женидби братовом удовицом и забрана нетачне мјере. Затирање Амаличана.
---------------------------------
1. Кад је распра међу људима, па дођу на суд да им суде, тада правога нека оправдају, а кривога нека осуде.
2. И ако криви заслужује бој, тада судија нека заповједи да га повале и бију пред њим, на број према кривици његовој.
3. *До четрдесет удараца нека заповједи да му ударе, не више, да се не би поништио брат твој у твојим очима кад би му се ударило више удараца. [*2 Кор 11, 24.]
4. *Немој завезати уста волу кад врше. [*1 Кор 9, 9; 1 Тим 5, 18.]
5. *Кад браћа живе заједно, па умре један од њих без дјеце, онда жена умрлога да се не уда из куће за другога; брат његов нека отиде к њој и узме је за жену и учини јој дужност дјеверску. [*1 Мој 38, 8; Рута 4, 53; Мт 22, 24.]
6. И први син којега она роди нека се назове именом брата његова умрлога, да не погине име његово у Израиљу.
7. Ако ли овај човјек не би хтио узети снахе своје, онда снаха његова нека дође на врата пред старјешине, и рече: Неће дјевер мој да подигне брату својему сјемена у Израиљу, неће да ми учини дужности дјеверске.
8. Тада нека га дозову старјешине мјеста онога и разговоре се с њим; па ако се он упре и рече: Нећу да је узмем;
9. Онда нека приступи к њему снаха његова пред старјешинама, и нека му изује обућу с ноге његове и пљуне му у лице, и проговоривши нека рече: Тако ваља да буде човјеку који неће да зида куће брата својега.
10. И он нека се зове у Израиљу: *Дом босога. [* Рута 4.]
11. Ако би се свадили људи, један с другим, па би дошла жена једнога да отме мужа својега из руке другога који га бије, и пруживши руку своју ухватила би га за мошнице,
12. Одсијеци јој руку; нека не жали око твоје.
13. *Немој имати у торби својој двојаку мјеру, велику и малу. [*3 Мој 19, 35, 36; Јез 45, 10; Ам 8, 5; Мих 6, 11.]
14. Немој имати у кући својој двојаку ефу, велику и малу.
15. Мјера потпуна и права нека ти је; ефа потпуна и права нека ти је, да би ти се продуљили дани твоји у земљи коју ти даје Господ Бог твој.
16. Јер је гад пред Господом Богом твојим ко год чини тако, ко год чини криво.
17. *Опомињи се шта ти је учинио Амалик на путу кад иђасте из Мисира, [*2 Мој 17, 8.]
18. Како те дочека на путу и поби на крају све уморне који иђаху за тобом, кад си био сустао и изнемогао, и не боја се Бога.
19. Зато *кад те Господ Бог твој смири од свијех непријатеља твојих унаоколо у земљи коју ти даје Господ Бог твој да је наслиједиш, тада затри спомен Амалику под небом; не заборави. [*1 Сам 15, 3.]"

  "5moj26": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 26. 
Говори при приношењу првих плодова и десетка. Опомена на слушање Бога.
---------------------------------
1. А кад уђеш у земљу коју ти даје Господ Бог твој у нашљедство, и наслиједиш је и населиш се у њој,
2. *Узми првина од свакога воћа оне земље које ћеш приносити од земље своје коју ти Господ Бог твој даје, и метнувши у котарицу, иди на мјесто које Господ Бог твој избере да ондје настани име своје, [*2 Мој 23, 19; 34, 26.]
3. И дошавши к свештенику који буде онде реци му: Признајем данас пред Господом Богом твојим да сам ушао у земљу за коју се Господ заклео оцима нашим да ће нам је дати.
4. А свештеник нека узме котарицу из твоје руке и метне је пред олтаром Господа Бога твојега.
5. *Тада проговори и реци пред Господом Богом својим: Отац мој бијаше сиромах Сирин и сиђе у Мисир с мало чељади, и би ондје дошљак, па поста народ велик и силан и обилан на броју. [*5 Мој 6, 20-25; ИНав 24, 2-13; Пс 78; 105; 136.]
6. Али *Мисирци стадоше зло поступати с нама, мучише нас и удараше на нас тешке послове. [*2 Мој 1, 11, 14.]
7. И ми заваписмо ка Господу Богу отаца својих, и Господ чу глас наш, и погледа на муку нашу, на труд наш и на невољу нашу.
8. И изведе нас Господ из Мисира руком крјепком и мишицом подигнутом, и страхотом великом и знацима и чудесима.
9. И доведе нас на ово мјесто, и даде нам земљу ову, земљу у којој тече млијеко и мед.
10. Зато сад, ево, донесох првине од рода ове земље коју си ми дао, Господе. И остави их пред Господом Богом својим, и поклони се пред Господом Богом својим.
11. И *весели се сваким добром које ти да Господ Бог твој и дому твојему, ти и Левит и дошљак који је код тебе. [*5 Мој 16, 11.]
12. А кад даш све десетке од доходака својих треће године, која је *година десетка, и даш Левиту, дошљаку, сироти и удовици да једу у мјестима твојим и насите се, [*5 Мој 14, 28, 29.]
13. Онда реци пред Господом Богом својим: Изнесох из дома својега што је свето, и дадох Левиту и дошљаку, сироти и удовици сасвијем по заповијести коју си ми заповиједио, не преступих заповијести твојих нити заборавих;
14. Не једох од тога у жалости својој, нити узех од тога на потребу нечисту, нити дадох од тога на мртваца; слушах Господа Бога својега, учиних све како си ми заповједио.
15. Погледај из светога стана својега с неба, и благослови народ свој Израиља и земљу коју си нам дао као што си се заклео оцима нашим, земљу у којој тече млијеко и мед.
16. Данас ти Господ Бог твој заповиједа да извршујеш ове уредбе и ове законе. Пази, дакле, и извршуј их од свега срца својега и од све душе своје.
17. Данас си се зарекао Господу да ће ти бити Бог и да ћеш ићи путовима његовијем и држати уредбе његове, и заповијести његове и законе његове, и да ћеш слушати глас његов.
18. А Господ се теби данас зарекао да ћеш му бити народ особит, као што ти је говорио, да би држао све заповијести његове;
19. И да ће те подигнути над све народе, које је створио хвалом, именом и славом, да будеш народ свет Господу Богу својему, као што ти је говорио."

  "5moj27": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 27. 
Спомен-каменови са Законом. Дванаест проклетстава са горе Евала.
---------------------------------
1. И заповједи Мојсије са старјешинама Израиљевијем народу говорећи: Држите све ове заповијести које вам ја данас заповиједам.
2. И кад пријеђеш преко Јордана у земљу коју ти даје Господ Бог твој, подигни себи камење велико и намажи га кречом.
3. И напиши на њему све ријечи овога закона, кад пријеђеш да уђеш у земљу коју ти даје Господ Бог твој, у земљу гдје тече млијеко и мед, као што ти је казао Господ Бог отаца твојих.
4. Када, дакле, пријеђеш преко Јордана, подигни то камење, за које ти заповиједам данас, на гори Евалу, и намажи га кречом.
5. И начини ондје олтар Господу Богу својему, олтар од камења, *али га немој гвожђем тесати. [*2 Мој 20, 25.]
6. Од цијела камења начини олтар Господу Богу својему, и на њему принеси Господу Богу својему жртве паљенице.
7. Принеси и захвалне жртве, и једи их ондје, и весели се пред Господом Богом својим.
8. И напиши на том камењу све ријечи овога закона добро и разговијетно.
9. И рече Мојсије и свештеници Левити свему Израиљу говорећи: Пази и чуј Израиљу! *Данас си постао народ Господа Бога својега. [*5 Мој 26, 18.]
10. Зато слушај глас Господа Бога својега, и твори заповијести његове и уредбе његове, које ти ја данас заповиједам.
11. И заповједи Мојсије у онај дан народу говорећи:
12. Ови нека стану да благосиљају народ *на гори Гаризину кад пријеђете преко Јордана: Симеон, Левије, Јуда, Исахар, Јосиф и Венијамин. [*5 Мој 11, 29.]
13. А ови нека стану да проклињу на гори Евалу: Рувим, Гад, Асир, Завулон, Дан и Нефталим.
14. И нека проговоре Левити гласовито и реку свјема у Израиљу:
15. *Проклет да је човјек који би начинио лик резан или ливен, ствар гадну пред Господом, дјело руку умјетничких, ако би и на скривену мјесту метнуо. А сав народ одговарајући нека рече: Амин. [*2 Мој 20, 23; 34, 17.]
16. *Проклет да је који би ружио оца својега или матер своју. А сав народ нека рече: Амин. [*2 Мој 21, 17.]
17. *Проклет да је који би помакао међу ближњега својега. А сав народ нека рече: Амин. [*5 Мој 18, 14.]
18. *Проклет да је који би завео слијепца с пута. А сав народ нека рече: Амин. [*3 Мој 19, 14.]
19. *Проклет да је који би изврнуо правицу дошљаку, сироти или удовици. А сав народ нека рече: Амин. [*2 Мој 22, 21.]
20. *Проклет да је који би облежао жену оца својега, те открио скут оца својега. А сав народ нека рече: Амин. [*3 Мој 18, 8.]
21. *Проклет да је који би облежао какво год живинче. А сав народ нека рече: Амин. [*2 Мој 22, 19.]
22. *Проклет да је који би облежао сестру своју, кћер оца својега или кћер матере своје. А сав народ нека рече: Амин. [*3 Мој 18, 9.]
23. *Проклет да је који би облежао ташту своју. А сав народ нека рече: Амин. [*3 Мој 18, 17.]
24. *Проклет да је који би убио ближњега својега из потаје. А сав народ нека рече: Амин. [*2 Мој 21, 12; 4 Мој 35, 30.]
25. *Проклет да је који би примио какав поклон да убије човјека права. А сав народ нека рече: Амин. [*5 Мој 16, 19.]
26. *Проклет да је који не би остао на ријечима овога закона, и творио их. А сав народ нека рече: Амин. [*Гал 3, 10.]"

  "5moj28": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 28. 
Пророчки благослови и клетве Мојсијеве.
---------------------------------
1. Ако добро узаслушаш глас Господа Бога својега држећи и творећи све заповијести његове, које ти ја данас заповиједам, *узвисиће те Господ Бог твој више свијех народа на земљи. [*5 Мој 26, 19.]
2. И доћи ће на те сви ови благослови, и стећи ће ти се, ако узаслушаш глас Господа Бога својега.
3. Благословен ћеш бити у граду, и благословен ћеш бити у пољу,
4. Благословен ће бити плод утробе твоје, и плод земље твоје и плод стоке твоје, млад говеда твојих и стада оваца твојих.
5. Благословена ће бити котарица твоја и наћве твоје.
6. *Благословен ћеш бити кад долазиш и благословен ћеш бити кад полазиш. [*Пс 121, 8.]
7. Даће ти Господ непријатеље твоје који устану на те да их бијеш; једнијем ће путем доћи на те, а на седам ће путова бјежати од тебе.
8. Господ ће *послати благослов да буде с тобом у житницама твојим и у свему зашто се прихватиш руком својом, и благословиће те у земљи коју ти даје Господ Бог твој. [*3 Мој 25, 21.]
9. *Поставиће те Господ да му будеш народ свет, као што ти се заклео, ако уздржиш заповијести Господа Бога својега и узидеш путовима његовијем. [*2 Мој 19, 5, 6.]
10. И видјеће сви народи на земљи да се име Господње призива на тебе, и бојаће се тебе.
11. И учиниће Господ да си обилан сваким добром, плодом утробе своје и плодом стоке своје и плодом земље своје на земљи за коју се заклео Господ оцима твојим да ће ти је дати.
12. Отвориће ти Господ добру ризницу своју, небо, да да дажд земљи твојој на вријеме, и благословиће свако дјело руку твојих, те ћеш давати у зајам многим *народима, а сам нећеш узимати у зајам. [*5 Мој 15, 6]
13. И учиниће те Господ Бог твој да си глава а не реп, и бићеш само горе а нећеш бити доље, ако узаслушаш заповијести Господа Бога својега, које ти данас ја заповиједам, да их држиш и твориш,
14. И не одступиш ни од једне ријечи коју вам данас ја заповиједам, ни надесно ни налијево, пристајући за другим боговима да им служиш.
15. Али *ако не узаслушаш гласа Господа Бога својега да држиш и твориш све заповијести његове и уредбе његове, које ти ја данас заповиједам, доћи ће на тебе све ове клетве и стигнућете. [*Дан 9, 11.]
16. Проклет ћеш бити у граду, и проклет ћеш бити у пољу.
17. Проклета ће бити котарица твоја и наћве твоје.
18. Проклет ће бити плод утробе твоје и плод земље твоје, млад говеда твојих и стада оваца твојих.
19. Проклет ћеш бити кад долазиш, и проклет ћеш бити кад полазиш.
20. Послаће Господ на тебе клетву, расап и погибао у свему за што се прихватиш руком својом и што узрадиш, докле се не затреш и пропаднеш на пречац за зла дијела своја којима си ме одуставио.
21. Учиниће Господ Бог твој да се прилијепи за те помор, докле те не истријеби са земље у коју идеш да је наслиједиш.
22. Удариће те Господ сухом болешћу и врућицом, и грозницом и жегом и мачем, и сушом и медљиком, које ће те гонити докле не пропаднеш.
23. А небо над главом твојом биће од мједи, а земља под тобом од гвожђа.
24. Учиниће Господ да дажд земљи твојој буде прах и пепео, који ће падати с неба на те, докле се не истријебиш.
25. Даће те Господ Бог твој непријатељима твојим да те бију; једнијем ћеш путем изаћи на њих, а на седам ћеш путова бјежати од њих, и потуцаћеш се по свијем царствима на земљи.
26. И мртво тијело твоје биће храна свијем птицама небеским и звијерју земаљском, нити ће бити ко да их поплаши.
27. Удариће те Господ *приштевима Мисирским и шуљевима и шугом и крастама да се нећеш моћи исцијелити. [*2 Мој 9, 9.]
28. Удариће те Господ лудилом и шљепотом и бјеснилом.
29. И пипаћеш у подне као што пипа слијепац по мраку, нити ћеш имати напретка на путовима својим; и чиниће ти се криво и отимаће се од тебе једнако, и неће бити никога да ти поможе.
30. Оженићеш се, а други ће спавати с твојом женом; сазидаћеш кућу, а нећеш сједјети у њој; *посадићеш виноград, а нећеш га брати. [*5 Мој 20, 6.]
31. Во твој клаће се на твоје очи, а ти га нећеш јести; магарац твој отеће се пред тобом, и неће ти се вратити; овце твоје даће се непријатељу твојему, и неће бити никога да ти поможе.
32. Синови твоји и кћери твоје даће се другому народу, а очи ће твоје гледати и капаће једнако за њима, а неће бити снаге у руци твојој.
33. Род земље твоје и сву муку твоју изјешће народ којега не знаш, и чиниће ти криво и газиће те једнако.
34. И полудјећеш од онога што ћеш гледати својим очима.
35. Удариће те Господ приштем злим у кољенима и на голијенима да се нећеш моћи исцијелити, од стопала ноге твоје до тјемена.
36. Одвешће Господ тебе и цара твојега, којега поставиш над собом, у народ којега нијеси знао ти ни стари твоји, и *ондје ћеш служити другим боговима, дрвету и камену. [*5 Мој 4, 28.]
37. И бићеш *чудо и прича и подсмијех свијем народима у које те одведе Господ. [*1 цар 9, 7.]
38. *Много ћеш сјемена изнијети у поље, а мало ћеш сабрати, јер ће га изјести скакавци. [*Мих 6, 15.]
39. Винограде ћеш садити и радићеш их, а нећеш пити вина нити ћеш их брати, јер ће изјести црви.
40. Имаћеш маслина по свијем крајевима својим, али се нећеш уљем намазати, јер ће опасти маслине твоје.
41. Родићеш синове и кћери, али неће бити твоји; јер ће отићи у ропство.
42. Све воће твоје и род земље твоје изјешће бубе.
43. Странац који је код тебе попеће се нада те високо, а ти ћеш сићи доље веома ниско.
44. *Он ће ти давати у зајам, а ти нећеш њему давати у зајам; он ће постати глава, а ти ћеш постати реп. [*5 Мој 28, 12.]
45. И доћи ће на те све ове клетве и гониће те и стизаће те докле се не истријебиш, јер нијеси слушао гласа Господа Бога својега и држао заповијести његове и уредбе његове, које ти је заповједио.
46. И оне ће бити знак и чудо на теби и на сјемену твојему до вијека.
47. Јер нијеси служио Господу Богу својему радосна и весела срца у сваком обиљу.
48. И служићеш непријатељу својему, којега ће Господ послати на тебе, у глади и у жеђи, у голотињи и у свакој оскудици; и метнуће ти гвозден јарам на врат докле те не сатре.
49. *Подигнуће Господ на тебе народ из далека, с краја земље, који ће долетјети као орао, народ којему језика нећеш разумјети, [*Јер 5, 15.]
50. Народ бездушан, који неће марити за старца нити ће дјетета жалити.
51. И изјешће плод стоке твоје и плод земље твоје докле се не истријебиш; и неће ти оставити ништа, ни жита ни вина ни уља, ни плода говеда твојих ни стада оваца твојих докле те не затре.
52. И стегнуће те по свијем мјестима твојим докле не попадају зидови твоји високи и тврди, у које се уздаш, по свој земљи твојој; стегнуће те по свијем мјестима твојим, по свој земљи твојој коју ти да Господ Бог твој;
53. *Те ћеш у тјескоби и невољи којом ће ти притужити непријатељи твоји јести плод утробе своје, месо од синова својих и од кћери својих које ти да Господ Бог твој. [*2 цар 6, 28, 29; Јер 19, 9; ПлЈ 2, 20; 4, 10; Јез 5, 10.]
54. Човјек који је био мек и врло њежан међу вама, прозлиће се према брату својему и према милој жени својој и према осталијем синовима, који му остану,
55. Те неће дати никоме између њих меса од синова својих које ће јести, јер неће имати ништа друго у невољи и тјескоби којом ће ти притужити непријатељ твој по свијем мјестима твојим.
56. Жена која је била мека и врло њежна међу вама, која од мекоте и њежности није била навикла стајати ногом својом на земљу, прозлиће се према миломе мужу свом и према сину свом и према кћери својој,
57. И постељици која изиде између ногу њезинијех, и дјеци коју роди; јер ће их јести кришом у оскудици свакој од невоље и од тјескобе којом ће ти притужити непријатељ твој по свијем мјестима твојим.
58. Ако не уздржиш и не уствориш све ријечи овога закона, које су написане у овој књизи, не бојећи се славнога и страшнога имена Господа Бога својега,
59. Пустиће Господ на тебе и на сјеме твоје зла чудеса, велика и дуга, болести љуте и дуге.
60. И обратиће на тебе све поморе Мисирске, од којих си се плашио, и прилијепиће се за тебе.
61. И све болести и сва зла која нијесу записана у књизи овога закона, пустиће Господ на тебе докле се не истријебиш.
62. И остаће вас мало, а пређе вас бијаше много као звијезда небеских; јер нијеси слушао гласа Господа Бога својега.
63. И као што вам се Господ радовао добро вам чинећи и множећи вас, тако ће вам се Господ *радовати затирући вас и истребљујући вас; и нестаће вас са земље у коју идете да је наслиједите. [*ПрС 1, 26.]
64. И расијаће те Господ по свима народима с једнога краја земље до другога, и ондје ћеш служити другим боговима, којих нијеси знао ти ни оци твоји, дрвету и камену.
65. Али у онијем народима нећеш одахнути, нити ће се стопало ноге твоје одморити; него ће ти Господ дати ондје срце плашљиво, очи ишчиљеле и душу изнемоглу.
66. И живот ће твој бити као да виси према теби, и плашићеш се ноћу и дању, и нећеш бити миран животом својим.
67. Јутром ћеш говорити: Камо да је вече! А вечером ћеш говорити: Камо да је јутро! од страха којим ће се страшити срце твоје и од онога што ћеш гледати очима својима.
68. И *вратиће те Господ у Мисир на лађама, путем за који ти рекох: † Нећеш га више видјети. И ондје ћете се продавати непријатељима својим да будете робови и робиње, а неће бити купца. [*Ос 8, 1; † 5 Мој 17, 16.]"

  "5moj29": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 29. 
Обнављање завјета у Моаву.
---------------------------------
1. Ово су ријечи завјета који заповједи Господ Мојсију да учини са синовима Израиљевијем у земљи Моавској, осим завјета који је учинио с њима на Хориву.
2. И сазва Мојсије све синове Израиљеве и рече им: *Видјели сте све што учини Господ на ваше очи у земљи Мисирској Фараону и свијем слугама његовијем и свој земљи његовој, [*2 Мој 19, 4.]
3. Кушања велика која видјеше очи твоје, оне знаке и чудеса велика.
4. Али вам *не даде Господ срца, да разумијете, ни очију, да видите, ни ушију да чујете до овога дана. [*Ис 6, 9, 10.]
5. И *водих вас четрдесет година по пустињи; не овешташе хаљине ваше на вама, нити обућа твоја овешта на ногама твојима. [*5 Мој 8, 2-4.]
6. Хљеба не једосте, ни писте вина и силовита пића да бисте познали да сам ја Господ Бог ваш.
7. И кад дођосте на ово мјесто, изиде *Сион, цар Есевонски, и Ог, цар Васански, пред нас у бој; и побисмо их. [*4 Мој 21, 23, 24, 33.]
8. И узесмо земљу њихову, и *дадосмо је у нашљедство племену Рувимову и племену Гадову и половини племена Манасијина. [*4 Мој 32, 33.]
9. Зато држите ријечи овога завјета и творите их да бисте напредовали у свему што радите.
10. Ви стојите данас сви пред Господом Богом својим, главари од племена ваших, старјешине ваше и управитељи ваши, сви људи Израиљци,
11. Дјеца ваша, жене ваше, и дошљак који је у вашем околу, и онај који ти дрва сијече и онај који ти воду носи.
12. Да пристанеш на завјет Господа Бога својега и на клетву његову, коју учини с тобом данас Господ Бог твој,
13. Да те данас постави себи за народ и да ти он буде Бог, као што ти је рекао и као што се заклео оцима твојим, Авраму, Исаку и Јакову.
14. И не с вама самима чиним овај завјет и ову клетву;
15. Него са сваким који данас стоји овдје с нама пред Господом Богом нашим, и са сваким који није данас овдје с нама.
16. Јер ви знате како смо живјели у земљи Мисирској, и како смо прошли кроз народе кроз које смо прошли.
17. И видјели сте гадове њихове и идоле њихове од дрвета и од камена, од сребра и од злата, који су код њих.
18. Нека не буде међу вама човјека ни жене ни породице ни племена којему би се срце одвратило данас од Господа Бога нашега да иде да служи боговима онијех народа; *нека не буде међу вама коријена на ком би растао отров или пелен, [*Јев 12, 15.]
19. И чувши ријечи ове клетве, да се не похвали у срцу свом говорећи: Бићу миран ако узидем за онијем што у срцу свом смислим, додајући пијанство жеђи.
20. Неће Господ опростити таквоме, него ће се онда распалити гњев Господњи и ревност његова на таквога човјека, и пашће на њ сва клетва која је написана у овој књизи, и истријебиће Господ име његово под небом.
21. И одлучиће га Господ на зло од свијех племена Израиљевијех по свијем клетвама завјета написанога у књизи овога закона.
22. Тада ће говорити потоњи нараштај, синови наши који настану иза вас и дошљак који дође из далеке земље, кад виде зла у земљи овој и болести које ће Господ пустити на њу,
23. Земљу ову опаљену сумпором и сољу, гдје се не сије, нити што ниче нити на њој расте каква биљка, *као гдје је пропао Содом и Гомора, Адама и Севојим, које затре Господ у гњеву својему и у јарости својој, [*1 Мој 19, 24.]
24. Говориће сви народи: Зашто учини ово Господ од ове земље? Каква је то жестина великога гњева?
25. И одговараће се: Јер одуставише завјет Господа Бога отаца својих, који учини с њима кад их изведе из земље Мисирске.
26. Јер идоше и служише другим боговима и поклањаше им се, боговима којих не знаше и који им ништа не дадоше.
27. Зато се Господ разгњеви на ту земљу, и пусти на њу сва проклетства записана у овој књизи.
28. И истријеби их Господ Бог из земље њихове у гњеву и у јарости и у љутини великој, и избаци их у другу земљу, као што се види данас.
29. *Што је тајно, оно је Господа Бога нашега, а јавно је наше и синова наших довијека да бисмо извршивали све ријечи овога закона. [*5 Мој 32, 34.]"

  "5moj30": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 30. 
Мојсије објављује послушнима живот и благослов, а непослушнима проклетство и казну.
---------------------------------
1. А кад дође на тебе *све ово, благослов и клетва коју изнесох преда те, ако их се опоменеш у срцу свом, гдје би год био међу народима у које те загна Господ Бог твој, [*5 Мој 28.]
2. И обратиш се ка Господу Богу својему и послушаш глас његов у свему што ти ја заповједам данас, ти и синови твоји, из свега срца својега и из све душе своје,
3. *Тада ће Господ Бог твој повратити робље твоје и смиловаће се на тебе, и опет ће те † сабрати између свијех народа по којима те буде расијао Господ Бог твој. [*Јер 29, 14; Јез 16, 53; Ам 9, 14; † Јер 32, 37.]
4. Ако би ко твој и на крај свијета загнан био, отуда ће те опет сабрати Господ Бог твој и отуда те узети.
5. И одвешће те опет Господ Бог твој у земљу коју бијаху наслиједили оци твоји, и наслиједићеш је, и учиниће ти добро и умножиће те већма него оце твоје.
6. И *обрезаће Господ Бог твој срце твоје и срце сјемена твојега да би љубио Господа Бога својега из свега срца својега и из све душе своје, да будеш жив. [*5 Мој 10, 16; Јез 11, 19; Рим 2, 29.]
7. А све клетве ове обратиће Господ Бог твој на непријатеље твоје и на ненавиднике твоје који су те гонили.
8. А ти кад се обратиш и станеш слушати глас Господа Бога својега и творити све заповијести његове, које ти ја данас заповиједам,
9. Даће ти Господ Бог твој срећу у сваком дјелу руку твојих, у плоду утробе твоје, у плоду стоке твоје, у плоду земље твоје; јер ће ти се Господ Бог твој опет радовати чинећи ти добро, као што се радовао оцима твојим,
10. Ако узаслушаш глас Господа Бога својега држећи заповијести његове и уредбе његове, написане у књизи овога закона; кад се обратиш ка Господу Богу својему свијем срцем својим и свом душом својом.
11. Јер заповијест ова коју ти ја заповиједам данас, нити је високо ни далеко од тебе;
12. *Није на небу да речеш: Ко ће нам се попети на небо да нам је скине и каже нам је, да бисмо је творили? [*Рим 10, 6-8.]
13. Нити је преко мора да речеш: Ко ће нам отићи преко мора да нам је донесе и каже нам је да бисмо је творили?
14. Него ти је врло близу ова ријеч, у устима твојима и у срцу твојем, да би је творио.
15. Гле, *изнесох данас преда те живот и добро, смрт и зло. [*5 Мој 11, 26.]
16. Јер ти заповиједам данас да љубиш Господа Бога својега ходећи путовима његовијем и држећи заповијести његове и уредбе његове и законе његове да би жив био и умножио се, и да би те благословио Господ Бог твој у земљи у коју идеш да је наслиједиш.
17. Ако ли се одврати срце твоје и не узаслушаш, него застраниш да се клањаш другим боговима и њима служиш,
18. *Јављам вам данас да ћете заиста пропасти, нити ћете продуљити дана својих на земљи у коју идеш преко Јордана да је наслиједиш. [*5 Мој 4, 26.]
19. *Свједочим вам данас небом и земљом да сам ставио пред вас живот и смрт, благослов и проклетство; зато избери живот да будеш жив ти и сјеме твоје, [*5 Мој 4, 26.]
20. Љубећи Господа Бога својега, слушајући глас његов и држећи се њега; јер је он живот твој и дуљина дана твојих; да би наставао на земљи, за коју се заклео Господ оцима твојим, Авраму, Исаку и Јакову, да ће им је дати."

  "5moj31": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 31. 
Мојсије оставља своју службу и поставља Исуса за свога наследника.
---------------------------------
1. Потом дође Мојсије и каза ове ријечи свему Израиљу,
2. И рече им: *Мени има данас сто и двадесет година, не могу више одлазити ни долазити; а и Господ ми је рекао: † Нећеш пријећи преко тога Јордана. [*5 Мој 34, 7; † 4 Мој 20, 12.]
3. Господ ће Бог твој ићи пред тобом и истријебиће оне народе испред тебе, и ти ћеш их наслиједити; Исус ће ићи пред тобом, као што је казао Господ.
4. И учиниће Господ с њима како је учинио са Сионом и Огом, царевима Аморејским, и са земљом њиховом, те их је истријебио. [*4 Мој 21, 24-33.]
5. Зато, *кад вам их преда Господ, учините им сасвијем онако како сам вам заповједио. [*5 Мој 7, 2.]
6. Будите слободни и храбри, и не бојте се и не плашите се од њих; јер Господ Бог твој иде с тобом, неће одступити од тебе, нити ће те оставити.
7. Потом дозва Мојсије Исуса и рече му пред свијем Израиљем: *Буди слободан и храбар; јер ћеш ти ући с овијем народом у земљу за коју се заклео Господ оцима њиховијем да ће им је дати, и ти ћеш им је раздијелити у нашљедство. [*ИНав 1, 6.]
8. Јер Господ који иде пред тобом биће с тобом, неће одступити од тебе, нити ће те оставити, не бој се и не плаши се.
9. И Мојсије написа овај закон, и даде га свештеницима, синовима Левијевим, који ношаху ковчег завјета Господњега, и свијем старјешинама Израиљевијем.
10. И заповједи им Мојсије говорећи: Сваке седме године, у одређено вријеме *године опросне, † на празник сјеница, [*5 Мој 15, 1; † 5 Мој 16, 13.]
11. Кад дође сав Израиљ и стане пред Господа Бога својега на мјесту које избере, читај овај Закон пред свијем Израиљем да чују,
12. Сабравши народ, људе и жене и дјецу и дошљаке, који буду у мјестима твојим, да чују и уче и да се боје Господа Бога вашега, и држе и творе све ријечи овога Закона;
13. И синови њихови, који још не знају, нека чују и уче бојати се Господа Бога вашега докле сте год живи на земљи у коју идете преко Јордана да је наслиједите.
14. А Господ рече Мојсију: Ево, приближи се вријеме да умреш. Дозови Исуса и станите обојица у шатору од састанка, да му дам заповијести. И отиде Мојсије и Исус, и стадоше у шатору од састанка.
15. И јави се Господ у шатору у ступу од облака, и стајаше ступ од облака над вратима од шатора.
16. И рече Господ Мојсију: Ево, ти ћеш починути с оцима својим; а народ овај уставши чиниће прељубу за туђим боговима оне земље у коју иде, и оставиће ме и поквариће завјет мој који учиних с њима.
17. И онда ће се распалити мој гњев на њих, и оставићу их, и сакрићу лице своје од њих; они ће се прождријети, и снаћи ће их зла многа и невоље; и онда ће рећи: Да ме не снађоше ова зла зато што Бог мој није посред мене?
18. А ја ћу онда сасвијем сакрити лице своје за сва зла која учинише обративши се к другим боговима.
19. Зато сад напишите себи ову пјесму и научи је синове Израиљеве; метни им је у уста да им та пјесма буде свједок на синове Израиљеве.
20. Јер ћу га одвести у земљу за коју сам се заклео оцима његовијем, у којој тече млијеко и мед; ондје ће јести и наситиће се *и угојиће се, па ће се онда обратити к другим боговима и њима ће служити, а за мене неће марити, и поквариће завјет мој. [*5 Мој 32, 15.]
21. А кад га снађу зла многа и невоље, онда ће та пјесма свједочити на њих; јер се неће заборавити нити ће је нестати из уста сјемена њихова. Јер знам мисли њихове и што ће још данас чинити прије него их уведем у земљу за коју сам се заклео.
22. И написа Мојсије ту пјесму онај дан, и научи синове Израиљеве.
23. И Господ даде заповијести Исусу, сину Навину, говорећи: Буди слободан и храбар, јер ћеш ти увести синове Израиљеве у земљу за коју сам им се заклео и ја ћу бити с тобом.
24. И кад написа Мојсије ријечи овога Закона у књигу, све до краја,
25. Заповједи Мојсије Левитима, који ношаху ковчег завјета Господњега, говорећи:
26. Узмите ову књигу Закона и метните је покрај ковчега завјета Господа Бога својега да буде ондје свједок на вас.
27. Јер знам непокорност твоју и тврди врат твој. Ето, докле сам још жив с вама, до данас, бијасте непокорни Господу; а камоли кад ја умрем?
28. Скупите к мени све старјешине од племена својих и управитеље своје да им кажем да чују ове ријечи и да им засвједочим небом и земљом. [*5 Мој 32, 1.]
29. Јер знам да ћете се по смрти мојој покварити и заћи с пута који вам заповједих; и зато ће вас задесити ово зло најпослије, кад станете чинити што је зло пред Господом гњевећи га дјелом руку својих.
30. И изговори Мојсије да чује сав збор Израиљев ријечи ове пјесме до краја:"

  "5moj32": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 32. 
Мојсијева пјесма обличења. Бог га припрема за смрт.
---------------------------------
1. Слушај, *небо, говорићу; и земља нека чује говор уста мојих. [*5 Мој 31, 28; Ис 1, 2.]
2. *Нека се спусти као дажд наука моја, и нека падне као роса говор мој, као ситан дажд на младу траву и као крупан дажд на одраслу траву. [*Ис 55, 10, 11.]
3. Јер ћу јављати име Господње; величајте Бога нашега.
4. Дјело је те стијене савршено, јер су сви путови његови правда; Бог је вјеран, без неправде; праведан је и истинит.
5. Они се покварише према њему; њихово неваљалство није неваљалство синова његовијех; то је род зао и покварен.
6. Тако ли враћате Господу, народе луди и безумни? Није ли он *отац твој који те је задобио? Он те је начинио и створио. [*Ис 63, 16.]
7. Опомени се негдашњих дана, погледајте године свакога вијека; питај оца својега и он ће ти јавити, старије своје и казаће ти.
8. Кад Вишњи *раздаде нашљедство народима, кад † раздијели синове Адамове, постави међе народима по броју синова Израиљевих. [*Дап 17, 26; † 1 Мој 11, 8.]
9. Јер је дио Господњи народ његов, Јаков је уже нашљедства његова.
10. Нађе га у земљи пустој, на мјесту страшну гдје бучи пустош; води га унаоколо, учи га и чува као зјеницу ока својега.
11. *Као што орао измамљује орлиће своје, диже се над птићима својим, шири крила своја, узима их и носи на крилима својим, [*2 Мој 19, 4.]
12. Тако га Господ вођаше, и с њим не бјеше туђега бога;
13. Вођаше га на висине земаљске да једе род пољски, и даваше му да сиса мед из стијене и уље из тврдога камена,
14. Масло од крава и млијеко од оваца с претилином од јагањаца и овнова Васанских и јараца, са срцем зрна пшеничних; и пио си вино, крв од грожђа.
15. Али се *Израиљ угоји, па се стаде ритати; † утио си, удебљао и засалио; па остави Бога који га је створио, и презре стијену спасења својега. [*Ис 44, 2; † 5 Мој 31, 20; Нем 9, 25.]
16. На ревност раздражише га туђим боговима, гадовима разгњевише га.
17. Приносише жртве ђаволима, не Богу, боговима којих нијесу знали, новим који из близа дођоше, којих се нијесу страшили оци ваши.
18. Стијену која те је родила заборавио си; заборавио си Бога створитеља својега.
19. Кад то видје Господ, разгњеви се на синове своје и на кћери своје,
20. И рече: Сакрићу од њих лице своје, видјећу какав ће им бити пошљедак, јер су род покварен, синови у којима нема вјере.
21. Они ме раздражише на ревност онијем што није Бог, разгњевише својим таштинама; и ја ћу њих раздражити на ревност онијем који није народ, народом лудијем разљутићу их.
22. Јер се огањ разгорио у гњеву мојем, и горјеће до најдубљега пакла; спалиће земљу и род њезин, и попалиће темеље брдима.
23. Згрнућу на њих зла, стријеле своје побацаћу на њих.
24. Глад ће их циједити, врућице и љути помори прождираће их; и зубе звјерске послаћу на њих и јед змија земаљских.
25. Споља ће их убијати мач, а по клијетима страх, и момка и дјевојку, дијете на сиси и сиједа човјека.
26. Рекао бих: Расијаћу их по свијем угловима земљаским, учинићу да нестане спомена њихова између људи,
27. Да ми није до мржње непријатељеве, да се не би непријатељи њихови понијели и рекли: Рука се наша узвисила, а није Господ учинио све ово.
28. Јер су народ који пропада са својих намјера, и *нема у њих разума. [*Ис 27, 11; Јер 4, 22.]
29. Камо да су паметни да разумију ово, и гледају на пошљедак свој!
30. Како би *један гонио тисућу, а двојица тјерала десет тисућа, да их није стијена њихова продала и Господ их предао? [*3 Мој 26, 8; Ис 30, 17.]
31. Јер стијена њихова није као наша стијена; непријатељи наши нека буду судије.
32. Јер је *чокот њихов од чокота Содомскога и из поља Гоморскога; грожђе је њихово грожђе отровно, пуца су му горка. [*Ис 1, 10.]
33. Вино је њихово отров змајевски, и љути јед аспидин.
34. Није ли то сакривено код мене, запечаћено у ризницама мојим?
35. *Моја је освета и плата, у своје вријеме попузнуће нога њихова, јер је близу дан пропасти њихове, и иде брзо што ће их задесити. [*Пс 94, 1; Рим 12, 19; Јев 10, 30.]
36. Судиће Господ народу својему, и жао ће му бити слуга његовијех кад види да је прошла снага и да нема ништа ни од ухваћенога ни од остављенога.
37. И рећи ће: Гдје су богови њихови? Стијена у коју се уздаше?
38. Који сало од жртава његовијех једоше и пише вино од наљева њиховијех. Нека устану и помогну вам, и нека вам буду заклон.
39. Видите сада да сам ја, ја сам, и *да нема Бога осим мене. † Ја убијам и оживљујем, раним и исцјељујем, и нема никога ко би избавио из моје руке. [*5 Мој 4, 35; Ис 45, 5; † 1 Сам 2, 6; Јов 5, 18; Ос 6, 1.]
40. Јер *подижем к небу руку своју и кажем: Ја сам жив довијека. [*2 Мој 6, 8.]
41. Ако наоштрим сјајни мач свој и узмем у руку суд, учинићу освету на непријатељима својим и вратићу онима који мрзе на ме.
42. Опојићу стријеле своје крвљу, и мач ће се мој најести меса, крвљу исјеченијех и заробљенијех, кад почнем освету на непријатељима.
43. *Веселите се, народи, с народом његовијем, јер ће покајати крв слуга својих, и осветиће се непријатељима својим, и очистиће земљу своју и народ свој. [*Рим 15, 10.]
44. И дође Мојсије и изговори све ријечи пјесме ове народу, он и Исус, син Навин.
45. А кад изговори Мојсије све ријечи ове свему Израиљу,
46. Рече им: Привијте срце своје к свијем ријечима које вам ја данас засвједочавам, и казујте их синовима својим да би држали све ријечи овога закона и творили их.
47. Јер није празна ријеч да за њу не марите, *него је живот ваш; и том ћете ријечју продуљити дане своје на земљи у коју идете преко Јордана да је наслиједите. [*3 Мој 18, 5.]
48. У исти дан рече Господ Мојсију говорећи:
49. Изиди на ову гору Аваримску, на гору Навав, која је у земљи Моавској према Јерихону, и види земљу Хананску коју дајем синовима Израиљевијем у државу.
50. И умри на гори на коју изидеш, и прибери се к роду својему, као што је умро *Арон брат твој на гори Ору и прибрао се к роду својему. [*4 Мој 20, 23-29.]
51. Јер ми *згријешисте међу синовима Израиљевијем на води од свађе у Кадису, у пустињи Сину, што ме не прослависте међу синовима Израиљевијем. [*4 Мој 20, 11-13.]
52. Пред собом ћеш видјети земљу, али нећеш у њу ући, у земљу коју дајем синовима Израиљевијем. [*5 Мој 34, 4.]"

  "5moj33": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 33. 
Мојсијев пророчански благослов племенима Израиљевим.
---------------------------------
1. А ово је *благослов којим благослови Мојсије, човјек Божји, синове Израиљеве пред смрт своју. [*1 Мој 49, 28.]
2. И рече: Господ изиде са Синаја, и показа им се са Сира; засја с горе Фаранске, и дође с мноштвом тисућа светаца, а у десници му закон огњени за њих.
3. Доиста љуби народе; сви су свети његови у руци твојој; и они се слегоше к ногама твојим да приме ријечи твоје.
4. Мојсије нам даде закон, нашљедство збору Јаковљеву.
5. Јер бијаше цар у Израиљу кад се сабираху кнезови народни, племена Израиљева.
6. Да живи Рувим и не умре, а људи његовијех да буде мало!
7. А за Јуду рече: Услиши, Господе, глас Јудин и доведи га опет к народу његову; руке његове нека војују за њ, а ти му помажи против непријатеља његовијех.
8. И за Левија рече: *Твој Тумим и твој Урим нека буду у човјека твојега светога, † којега си окушао у Маси и с којим си се препирао на води Мериви; [*2 Мој 28, 30; † 2 Мој 17, 7; 4 Мој 20, 13.]
9. Који рече оцу својему и матери својој: Не гледам на вас; *који не познаје браће своје и за синове своје не зна; јер држе ријечи твоје, и завјет твој чувају. [*2 Мој 32, 26-28.]
10. Они уче уредбама твојим Јакова и закону твојему Израиља, и мећу кад под ноздрве твоје и жртву што се сажиже на олтар твој.
11. Благослови, Господе, војску његову и нека ти мило буде дјело руку његовијех; поломи бедре онима који устају на њ и који мрзе на њ, да не устану.
12. За Венијамина рече: Мили Господу наставаће без страха с њим; заклањаће га сваки дан и међу плећима његовијем наставаће.
13. И за Јосифа рече: Благословена је земља његова од Господа благом с неба, росом, и из дубине оздо,
14. И благом које долази од сунца, и благом које долази од мјесеца,
15. И благом старијех брда и благом вјечнијех хумова,
16. И благом на земљи и обиљем њезинијем, и милошћу онога *који стоји у купини. Нека то † дође на главу Јосифу и на тјеме одвојеноме између браће своје. [*2 Мој 3, 2-4; † 1 Мој 49, 26.]
17. Красота је његова као у првенца телета, и рогови његови као рогови у једнорога; њима ће бости народе све до краја земље; то је мноштво тисућа Јефремовијех и тисуће Манасијине.
18. А за Завулона рече: Весели се, Завулоне, изласком својим и, Исахаре, шаторима својим.
19. Народе ће сазвати на гору, ондје ће принијети жртве праведне; јер ће обиље морско сисати и сакривено благо у пијеску.
20. А за Гада рече: Благословен је који шири Гада; он настава као лав, и кида руку и главу.
21.*Изабра себи прво, јер ондје доби дио од онога који даде закон; зато ће ићи с кнезовима народнијем, и извршивати правду Господњу и судове његове с Израиљем. [*4 Мој 32, 29-32.]
22. А за Дана рече: Дан је лавић који ће искакати из Васана.
23. И за Нефталима рече: Нефталиме, сити милости и пуни благослова Господњега, запад и југ узми.
24. И за Асира рече: Асир ће бити благословен мимо друге синове, биће мио браћи својој, замакаће у уље ногу своју.
25. Гвожђе и мјед биће под обућом твојом; и докле трају дани твоји трајаће снага твоја.
26. Израиљу! Нико није као Бог, који иде по небу теби у помоћ, и у величанству својем на облацима.
27. Заклон је Бог вјечни и под мишицом вјечном; он ће одагнати испред тебе непријатеље твоје, и рећи ће: Затри!
28. Да би наставао Израиљ сам *безбрижно, извор Јаковљев, у земљи обилној житом и вином; и небо ће његово кропити росом. [*4 Мој 23, 9.]
29. *Благо теби, Израиљу! Ко је као ти, народ којега је сачувао Господ, штит помоћи твоје и мач славе твоје? Непријатељи ће се твоји понизити, а ти ћеш газити висине њихове. [*Пс 33, 12; 144, 15.]"

  "5moj34": "---------------------------------
ПЕТА КЊИГА МОЈСИЈЕВА
КОЈА СЕ ЗОВЕ ЗАКОНИ ПОНОВЉЕНИ
Глава 34. 
Смрт Мојсијева.
---------------------------------
1. Тада изиде Мојсије из поља Моавскога на гору Навав, на врх Фазге, која је према Јерихону; и *показа му Господ сву земљу од Галада до Дана; [*5 Мој 3, 27.]
2. И сву земљу Нефталимову, и земљу Јефремову и Манасијину, и сву земљу Јудину до мора западнога,
3. И јужну страну, и равницу, долину под Јерихоном, мјестом гдје има много палмових дрвета, до Сигора.
4. И рече му Господ: *Ово је земља за коју сам се заклео Авраму, Исаку и Јакову говорећи: Сјемену твојему даћу је. Показах ти је да је видиш очима својима, али у њу нећеш ући. [*1 Мој 12, 7.]
5. И *умрије ондје Мојсије слуга Господњи у земљи Моавској по ријечи Господњој. [*5 Мој 32, 50.]
6. А погребе га Господ у долини у земљи Моавској према Вет-Фегору; и *нико не дозна за гроб његов до данашњега дана. [*Јуд 9.]
7. И бјеше Мојсију сто и двадесет година кад умрије, и не бјеху потамњеле очи његове, нити га снага издала.
8. И плакаше синови Израиљеви за Мојсијем у пољу Моавском *тридесет дана; и прођоше плачни дани жалости за Мојсијем. [*4 Мој 20, 29.]
9. А Исус, син Навин, бјеше пун духа мудрости, *јер Мојсије бјеше метнуо на њ руке своје. И слушаше га синови Израиљеви, и творише као што заповједи Господ преко Мојсија. [*4 Мој 27, 18; 1 Тим 4, 14; 2 Тим 1, 6.]
10. Али не уста више пророк у Израиљу као Мојсије, *којега Господ позна лицем к лицу. [*2 Мој 33, 11; 4 Мој 12, 6-8; 1 Кор 13, 12.]
11. У свијем *знацима и чудесима, за која га посла Господ да их учини у земљи Мисирској на Фараону и на свијем слугама његовијем и на свој земљи његовој, [*5 Мој 4, 34; 7, 19.]
12. И у свијем дјелима крјепке руке и у свијем страхотама великим, које учини Мојсије пред свијем Израиљем."


#####################################################################
#####################################################################
#####################################################################


  "inav1": "---------------------------------
КЊИГА ИСУСА НАВИНА
Глава 1. 
Бог бодри Исуса у његовом позиву. Народ му обећава послушност.
---------------------------------
1. А по смрти Мојсија, слуге Господњега, рече Господ Исусу сину Навину, слузи Мојсијеву, говорећи:
2. *Мојсије, слуга мој, умрије; зато сада устани, пријеђи преко тога Јордана ти и сав тај народ у земљу коју ја дајем синовима Израиљевијем. [*5 Мој 34, 5.]
3.*Свако мјесто на које ступите стопама својим дао сам вам, као што рекох Мојсију. [*5 Мој 11, 24.]
4. Од пустиње и од овога Ливана до ријеке велике, ријеке Ефрата, сва земља Хетејска до Великога мора на западу, биће међа ваша.
5. Нико се неће одржати пред тобом свега вијека твојега; *с тобом ћу бити као што сам био с Мојсијем, нећу одступити од тебе нити ћу те оставити. [*5 Мој 31, 8; Јев 13, 5.]
6. Буди слободан и храбар, јер ћеш ти предати томе народу у нашљедство земљу за коју сам се заклео оцима њиховијем да ћу им је дати.
7. Само буди *слободан и храбар да држиш и твориш све по закону који ти је заповједио Мојсије, слуга мој, не одступај од њега ни надесно ни налијево да би напредовао куда год пођеш. [*5 Мој 3, 28.]
8. Нека се не раставља од уста твојих књига овога закона, него *размишљај о њему дан и ноћ, да држиш и твориш све како је у њему написано; јер ћеш тада бити срећан на путовима својим и тада ћеш напредовати. [*Пс 1, 2.]
9. Нијесам ли ти заповједио: Буди слободан и храбар? Не бој се и не плаши се; јер је с тобом Господ Бог твој куда год идеш.
10. Тада заповједи Исус управитељима народнијем говорећи:
11. Прођите кроз око и заповједите народу говорећи: Спремите себи брашњенице; јер ћете до три дана пријећи преко Јордана да уђете и узмете земљу коју вам Господ Бог ваш даје у нашљедство.
12. А *племену Рувимову и Гадову и половини племена Манасијина рече Исус говорећи: [*5 Мој 3, 12-20; 4 Мој 32, 20-29.]
13. Опомените се *шта вам је заповједио Мојсије, слуга Господњи, рекав: Господ Бог ваш смири вас и даде вам ову земљу. [*4 Мој 32, 20.]
14. Жене ваше, дјеца ваша, и стока ваша нека остану у земљи коју вам даде Мојсије с ову страну Јордана; ви пак пријеђите под оружјем пред браћом својом, који сте год за војску, и помозите им,
15. Докле не смири Господ и браћу вашу као вас, и наслиједе и они земљу коју им даје Господ Бог ваш; па се онда вратите на нашљедство своје које вам је дао Мојсије, слуга Господњи, с ову страну Јордана к истоку, и држите га.
16. А они одговорише Исусу говорећи: Што си нам год заповједио чинићемо, и куда нас год пошљеш ићи ћемо.
17. Слушаћемо те како смо слушали Мојсија; само нека Господ Бог твој буде с тобом као што је био с Мојсијем.
18. Ко би се противио твојој заповијести и не би слушао ријечи твојих у свему што му заповиједиш, нека се погуби; само буди слободан и храбар."

  "inav2": "---------------------------------
КЊИГА ИСУСА НАВИНА
Глава 2. 
Рава спасава двојицу израиљских ухода у Јерихону уз обећање да ће са својом породицом бити поштеђена.
---------------------------------
1. А Исус, син Навин, посла *из Ситима потајно двије уходе рекавши им: Идите, видите земљу и Јерихон. И они отидоше, и † дођоше у кућу једној курви, којој име бјеше Рава, и починуше ондје. [*4 Мој 25, 1; Суд 1, 23; † Мт 1, 5; Јев 11, 31; Јак 2, 25.]
2. Али би јављено цару Јерихонском и казано: Ево, људи дођоше овамо ноћас између синова Израиљевих да уходе земљу.
3. И посла цар Јерихонски к Рави и поручи: Изведи људе који су дошли к теби и ушли у твоју кућу, јер су дошли да уходе сву земљу.
4. Али жена, узевши она два човјека, сакри их; па рече: Јест истина да су људи дошли к мени, али ја не знах одакле бијаху;
5. И кад се врата затвараху у сумрак, људи изиђоше; не знам куда отидоше; идите брзо за њима; стигнућете их;
6. А она их бјеше извела на кров, и сакрила их под лан нетрвен, који бијаше разастрла по крову.
7. И људи пођоше за њима у потјеру пут Јордана до брода; и врата се затворише кад изиде потјера за њима.
8. Они пак још не бјеху поспали, а она дође к њима на кров,
9. И рече им: Знам да вам је Господ дао ову земљу, јер *нас попаде страх од вас, и препали су се од вас сви који живе у овој земљи. [*2 Мој 23, 27.]
10. Јер чусмо како је Господ *осушио пред вама Црвено море кад изидосте из Мисира, и † шта сте учинили од два цара Аморејска који бијаху преко Јордана, од Сиона и Ога, које побисте. [*2 Мој 14, 21; † 4 Мој 21, 24, 35.]
11. И кад то *чусмо, † растопи се срце наше, и ни у коме већ нема јунаштва од страха вашега; **јер је Господ, Бог ваш, Бог горе на небу и доље на земљи. [*2 Мој 15, 14, 15; † ИНав 5, 1; **5 Мој 4, 39.]
12. Него сада закуните ми се Господом да ћете учинити милост дому оца мојега као што ја вама учиних милост, и дајте ми знак истинит,
13. Да ћете сачувати живот мојему оцу и мојој матери и мојој браћи и мојим сестрама и свјема њиховијем, и да ћете избавити душе наше од смрти.
14. А људи јој одговорише: Ми ћемо изгинути за вас ако не издате ове наше ствари; и кад нам Господ да ову земљу, учинићемо ти милост и вјеру.
15. Тада их она спусти кроз прозор по конопцу; јер кућа њезина бјеше на зиду градском, и она на зиду наставаше.
16. И рече им: Идите у гору да не наиђе на вас потјера, и ондје се кријте три дана докле се не врати потјера, па онда идите својим путем.
17. А људи јој рекоше: Бићемо прости од ове твоје заклетве којом си нас заклела;
18. Ево, кад дођемо у земљу, вежи ову врвцу од скерлета на прозор, кроз који си нас спустила, и скупи код себе у ту кућу оца својега и матер и браћу и сав дом оца својега.
19. И ко би год изашао из твоје куће, крв његова нека буде на његову главу, а ми да нијесмо криви; а ко год буде с тобом у кући, крв његова нека дође на наше главе, ако га се ко руком дотакне.
20. Али ако издаш ову ствар нашу, тада ћемо бити прости од твоје заклетве којом си нас заклела.
21. А она одговори: Како рекосте, тако нека буде. Тада их пусти, и отидоше; и она веза врвцу од скерлета на прозор.
22. А они отишавши дођоше у гору, и осташе ондје три дана докле се не врати потјера; јер их потјера тражаше по свијем путовима, али их не нађе.
23. И вратише се она два човјека, и сишавши с горе пребродише и дођоше к Исусу, сину Навину, и приповједише му све што им се догодило,
24. И рекоше Исусу: Заиста дао нам је Господ у руке сву ту земљу, и сви становници оне земље уплашили су се од нас."

  "inav3": "---------------------------------
КЊИГА ИСУСА НАВИНА
Глава 3. 
Синови Израиљеви прелазе преко Јордана не оквасивши ногу.
---------------------------------
1. И уста Исус ујутру рано, и кретоше се од Ситима и дођоше до Јордана, он и сви синови Израиљеви, и ноћише ондје а не пријеђоше.
2. А послије три дана прођоше управитељи кроз око,
3. И заповједише народу говорећи: Кад видите ковчег завјета Господа Бога својега и свештенике Левите гдје га носе, пођите и ви с мјеста својега и идите за њим.
4. Али нека буде даљина између вас и њега до двије тисуће лаката; ближе до њега не примичите се да бисте познали пут којим ћете ићи, јер још никада нијесте ишли тијем путем.
5. И Исус рече народу: *Освештајте се, јер ће сјутра учинити Господ чудеса међу вама. [*2 Мој 19, 10.]
6. Потом рече Исус свештеницима говорећи: Узмите ковчег завјетни и идите пред народом. И узеше ковчег завјета и пођоше пред народом.
7. А Господ рече Исусу: Данас те почињем *узвишавати пред свијем Израиљем да познаду да ћу и с тобом бити † као што сам био с Мојсијем. [*ИНав 4, 14; † ИНав 1, 5.]
8. Зато ти заповједи свештеницима који носе ковчег завјетни и реци: Кад дођете на крај воде Јордана, станите у Јордану.
9. И рече Исус синовима Израиљевим: Приступите овамо и чујте ријечи Господа Бога својега.
10. Потом рече Исус: По овом ћете познати да је Бог живи посред вас и да ће доиста одагнати испред вас Хананеје и Хетеје и Јевеје и Ферезеје и Гергесеје и Амореје и Јевусеје:
11. Ево, ковчег завјета Господа свој земљи поћи ће пред вама преко Јордана.
12. Зато сада изберите дванаест људи из племена Израиљева, по једнога човјека из свакога племена.
13. И чим свештеници, носећи ковчег завјета Господа свој земљи, стану ногама својим у води Јорданској, вода ће се у Јордану раступити, те ће вода која тече озго стати у гомилу.
14. И кад се подиже народ из шатора својих да пријеђе преко Јордана, и свештеници понесоше ковчег завјетни пред народом,
15. И кад они што ношаху ковчег, дођоше до Јордана, и свештеници носећи ковчег оквасише ноге своје на крају воде (јер је Јордан пун преко обала својих за цијело вријеме жетве),
16. Устави се вода што тецијаше озго, и стаде у једну гомилу врло надалеко, од града Адама, који је крај Заретана; а што тецијаше доље у море крај поља, море Слано, отече сасвијем; и народ прелажаше према Јерихону.
17. А свештеници који ношаху ковчег завјета Господњега, стајаху на суху усред Јордана тврдо, и сав Израиљ иђаше по суху, докле сав народ не пријеђе преко Јордана."

  "inav4": "---------------------------------
КЊИГА ИСУСА НАВИНА
Глава 4. 
Камени за спомен на чудесни прелазак преко Јордана.
---------------------------------
1. А кад сав народ пријеђе преко Јордана, рече Господ Исусу говорећи:
2. Изберите из народа дванаест људи, по једнога човјека из свакога племена,
3. И заповједите им и реците: Узмите одавде, усред Јордана, с мјеста гдје стоје ногама својим свештеници, дванаест камена и однесите их са собом, и метните их ондје гдје ћете ноћас ноћити.
4. Тада дозва Исус дванаест људи које бјеше одредио између синова Израиљевих, по једнога човјека из свакога племена.
5. И рече им Исус: Идите пред ковчег Господа Бога својега усред Јордана, и узмите сваки по један камен на раме своје, према броју племена синова Израиљевијех,
6. Да буде знак међу вама. Кад вас послије *запитају синови ваши говорећи: Шта ће вам то камење? [*2 Мој 12, 26.]
7. Реците им: Јер се вода у Јордану раступи пред ковчегом завјета Господњега кад прелажаше преко Јордана, раступи се вода у Јордану, и ово је камење спомен синовима Израиљевим довијека.
8. И учинише синови Израиљеви како заповједи Исус; и узеше дванаест камена усред Јордана, како бјеше рекао Господ Исусу, према броју племена синова Израиљевих; и однесоше их са собом на ноћиште, и метнуше их ондје.
9. А и усред Јордана постави Исус дванаест камена на мјесту гдје стајаху ногама својим свештеници носећи ковчег завјетни, и ондје осташе до данас.
10. Свештеници, пак, који ношаху ковчег, стајаху усред Јордана докле се не сврши све што бјеше Господ заповједио Исусу да каже народу, сасвијем како бјеше Мојсије заповједио Исусу. И народ похитје и пријеђе.
11. А кад пријеђе сав народ, онда пријеђе и ковчег Господњи и свештеници, а народ гледаше.
12. *Пријеђоше и синови Рувимови и синови Гадови и половина племена Манасијина под оружјем пред синовима Израиљевим, као што им бјеше казао Мојсије. [*4 Мој 32, 20.]
13. Око четрдесет тисућа наоружанијех пријеђоше пред Господом преко Јордана на бој у поље Јерихонско.
14. Тај дан *узвиси Господ Исуса пред свијем Израиљем; и бојаху га се, као што су се бојали Мојсија свега вијека његова. [*ИНав 3, 7.]
15. И рече Господ Исусу говорећи:
16. Заповједи свештеницима који носе ковчег од сведочанства нека изиду из Јордана.
17. И заповједи Исус свештеницима говорећи: Изидите из Јордана.
18. А чим свештеници који ношаху ковчег завјета Господњега изиђоше усред Јордана, и стадоше на сухо ногом својом свештеници, одмах се поврати вода у Јордану на мјесто своје, и потече као и прије поврх свијех обала својих.
19. А изиде народ из Јордана десетога дана првога мјесеца, и стадоше у око *у Галгалу, с истока Јерихону. [*ИНав 5, 9.]
20. А онијех дванаест камена што изнесоше из Јордана, постави Исус у Галгалу,
21. И рече синовима Израиљевим говорећи: *Кад унапредак запитају синови ваши оце своје говорећи: Шта ће то камење? [*ИНав 4, 6.]
22. Тада обавијестите синове своје и реците им: Сухим пријеђе Израиљ преко овога Јордана.
23. Јер Господ Бог ваш осуши Јордан пред вама докле пријеђосте, као што је учинио Господ Бог ваш код Црвенога мора *осушивши га пред нама докле пријеђосмо; [*ИНав 3, 9-17; 2 Мој 14, 21.]
24. Да би познали сви народи на земљи да је рука Господња крјепка, да бисте се свагда бојали Господа Бога својега."

  "inav5": "---------------------------------
КЊИГА ИСУСА НАВИНА
Глава 5. 
Страх становника земље Хананске. Обрезивање и празновање Пасхе у Ханану. Мана престаје. Исусу се појављује анђео Божји.
---------------------------------
1. А кад чуше сви цареви Аморејски, који бијаху с ову страну Јордана к западу, и сви цареви Ханански, који бијаху покрај мора, да је Господ осушио Јордан пред синовима Израиљевијем докле пријеђоше, растопи се срце у њима и неста у њима јунаштва од страха синова Израиљевијех.
2. У то вријеме рече Господ Исусу: Начини *оштре ноже и † обрежи опет синове Израиљеве. [*2 Мој 4, 25; † 1 Мој 17, 12-24;]
3. И начини Исус оштре ноже и обреза синове Израиљеве на брдашцу Аралоту.
4. А ово је узрок зашто их Исус обреза: *Сав народ што изиде из Мисира, све мушкиње, сви људи војници помријеше у пустињи на путу, пошто изиђоше из Мисира; [*4 Мој 14, 29; 26, 64, 65; 5 Мој 2, 16.]
5. Јер бјеше обрезан сав народ који изиде, али не обрезаше никога у народу који се роди у пустињи на путу пошто изиђоше из Мисира.
6. Јер четрдесет година иђаху синови Израиљеви по пустињи докле не помрије сав народ, људи војници, што изиђоше из Мисира, јер не слушаше гласа Господњега, те им се закле Господ *да им неће дати да виде земљу за коју се заклео Господ оцима њиховијем да ће нам је дати, земљу гдје тече млијеко и мед; [*4 Мој 14, 23.]
7. И на мјесто њихово подиже синове њихове; њих обреза Исус, јер бијаху необрезани, јер их не обрезаше на путу.
8. А кад се сав народ обреза, осташе на својем мјесту у околу докле не оздравише.
9. Тада рече Господ Исусу: Данас скидох с вас срамоту Мисирску. И прозва се оно мјесто Галгал до данашњега дана.
10. И синови Израиљеви, стојећи у околу у Галгалу, славише пасху *четрнаестог дана онога мјесеца увече у пољу Јерихонском. [*2 Мој 12, 6.]
11. И сјутрадан послије пасхе једоше од жита оне земље хљебове пријесне и зрна пржена, исти дан.
12. И *преста мана сјутрадан пошто једоше жита оне земље, и већ више не имаше мане синови Израиљеви, него једоше од рода земље Хананске оне године. [*2 Мој 16, 35.]
13. И кад Исус бијаше код Јерихона, подиже очи своје и погледа, а то човјек стоји према њему *с голијем мачем у руци. И приступи к њему Исус и рече му: Јеси ли наш или наших непријатеља? [*4 Мој 22, 23-31.]
14. А он рече: Нијесам; него сам војвода војске Господње, сада дођох. И Исус паде ничице на земљу, и поклони се и рече му: Шта заповиједа господар мој слуги својему?
15. А војвода војске Господње рече Исусу: *Изуј обућу с ногу својих, јер је мјесто гдје стојиш свето. И учини Исус тако. [*2 Мој 3, 5.]"

  "inav6": "---------------------------------
КЊИГА ИСУСА НАВИНА
Глава 6. 
Синови Израиљеви освајају и разарају Јерихон, Раву и њену кућу штеде.
---------------------------------
1. Јерихон се затвори, и чуваше се од синова Израиљевих; нико не излажаше, нити ко улажаше.
2. А Господ рече Исусу: Ево, дајем ти у руке Јерихон и цара његова и јунаке његове.
3. Зато обидите око града, сви војници, идући око града једанпут на дан; тако учини шест дана.
4. А седам свештеника нека носе седам труба од рогова овнујских пред ковчегом; а седмога дана обидите око града седам пута, и свештеници нека трубе у трубе.
5. Па кад отежући затрубе у рогове овнујске, чим чујете глас од трубе, нека повиче сав народ иза гласа; и зидови ће градски попадати на својем мјесту, а народ нека улази, сваки напрема се.
6. Тада Исус син Навин дозва свештенике, и рече им: Узмите ковчег завјетни, а седам свештеника нека носе седам труба од рогова овнујских пред ковчегом Господњим.
7. А народу рече: Идите и обидите око града, и војници нека иду пред ковчегом Господњим.
8. А кад Исус рече народу седам свештеника носиће седам труба од рогова овнујских, пођоше пред Господом и затрубише у трубе, а ковчег завјета Господњега пође за њима.
9. А војници пођоше пред свештеницима који трубљаху у трубе, а остали пођоше за ковчегом; идући трубљаху у трубе.
10. А народу заповједи Исус говорећи: Не вичите и немојте да вам се чује глас, и ниједна ријеч да не изиде из уста ваших до дана кад вам ја кажем: Вичите; тада ћете викати.
11. Тада обиде ковчег Господњи око града једном; па се вратише у око, и ноћише у околу.
12. А сјутрадан уста Исус рано, и свештеници узеше ковчег Господњи.
13. И седам свештеника, носећи седам труба од рогова овнујских, иђаху пред ковчегом Господњим и идући трубљаху у трубе; а војници иђаху пред њима, а остали иђаху за ковчегом Господњим, идући трубљаху у трубе.
14. И обидоше око града једном другога дана, па се вратише у око; тако учинише шест дана.
15. А седмога дана усташе зором, и обидоше око града исто онако седам пута; само тога дана обидоше око града седам пута.
16. А кад би седми пут да затрубе свештеници у трубе, Исус рече народу: Вичите, јер вам Господ даде град.
17. А град да буде *проклет Господу и што је год у њему; † само Рава курва нек остане у животу и сви који буду код ње у кући, јер сакри посланике које бијасмо послали. [*5 Мој 20, 16, 17; † ИНав 2, 12, 13; Јев 11, 31.]
18. Али се чувајте *од проклетијех ствари да и сами не будете проклети узевши што проклето, и да не навучете проклетство на око Израиљев и сметете га. [*3 Мој 27, 8; 5 Мој 13, 18.]
19. Него све сребро и злато и посуђе од мједи и од гвожђа нека буде свето Господу, нека уђе у ризницу Господњу.
20. Тада повика народ и затрубише трубе, и кад народ чу глас трубни и повика иза гласа, *попадаше зидови на мјесту свом; и народ уђе у град, сваки напрема се; и узеше град. [*Јев 11, 30.]
21. И побише као проклето оштријем мачем све што бјеше у граду, и жене и људе, и дјецу и старце, и волове и овце и магарце.
22. А оној двојици што уходише земљу рече Исус: Идите у кућу оне жене курве, и изведите њу и све што је њезино, *као што сте јој се заклели. [*ИНав 2, 14.]
23. И отишавши они момци што уходише земљу, изведоше Раву и оца јој и матер јој и браћу јој и што год бјеше њезино, и сав род њезин изведоше, и оставише их *иза окола Израиљева. [*4 Мој 31, 19.]
24. А град спалише огњем и што бјеше у њему; само сребро и злато и посуђе од мједи и од гвожђа метнуше у ризницу дома Господњега.
25. А Раву курву и дом оца њезина и све што бјеше њезино остави у животу Исус, и *она оста међу Израиљцима до данас, јер сакри посланике које посла Исус да уходе Јерихон. [*Мт 1, 5.]
26. И у то вријеме прокле Исус говорећи: *Проклет да је пред Господом човјек који би устао да гради овај град Јерихон! На првенцу свом основао га, и на мјезинцу свом поставио му врата! [*1 цар 16, 34.]
27. И Господ бијаше с Исусом, и разгласи се име његово по свој земљи."

  "inav7": "---------------------------------
КЊИГА ИСУСА НАВИНА
Глава 7. 
Аханова крађа проклетих ствари доноси народу несрећу. Ахан је кажњен каменовањем.
---------------------------------
1. Али се огријешише синови Израиљеви о проклетињу, јер Ахан, син Хармије сина Завдије сина Зарина, од племена Јудина узе од проклетијех ствари; зато се разгњеви Господ на синове Израиљеве.
2. А Исус посла људе из Јерихона у Гај, који бијаше близу Вет-Авена с истока Ветиљу, и рече им говорећи: Идите и уходите земљу. И људи отидоше и уходише Гај.
3. И вративши се к Исусу рекоше му: Нека не иде сав народ; до двије тисуће људи или до три тисуће људи нека иду, и освојиће Гај; немој трудити свега народа, јер их је мало.
4. И отиде их онамо из народа око три тисуће људи; али побјегоше од Гајана.
5. И Гајани посјекоше их до тридесет и шест људи; и гонише их од врата дори до Сиварима, и побише их на стрмени; и растопи се срце у народу и поста као вода.
6. А Исус раздрије хаљине своје и паде лицем на земљу пред ковчегом Господњим, и лежа до вечера, он и старјешине Израиљеве, и посуше се прахом по глави.
7. И рече Исус: Јаох, Господе Боже, зашто преведе овај народ преко Јордана да нас предаш у руке Аморејцима да нас побију? О, да шћасмо остати преко Јордана!
8. Јаох, Господе, шта да кажем, кад је Израиљ обратио плећи пред непријатељима својим?
9. Чуће Хананеји и сви становници те земље, и слећи ће се око нас, и истријебиће име наше са земље; и *шта ћеш учинити од великога имена својега? [*4 Мој 32, 12.]
10. А Господ рече Исусу: Устани; што си пао на лице своје?
11. Згријешио је Израиљ, и преступио завјет мој који сам им заповједио: Јер узеше од проклетијех ствари, и украдоше, и затајише и метнуше међу своје ствари.
12. Зато неће моћи синови Израиљеви стајати пред непријатељима својим; плећи ће обраћати пред непријатељима својим, јер су под проклетством; нећу више бити с вама, ако не истријебите између себе проклетиње.
13. Устани, освештај народ, и реци: *Освештајте се за сјутра; јер овако вели Господ Бог Израиљев: Проклетство је усред тебе, Израиљу; нећеш моћи стајати пред непријатељима својим докле не уклоните проклетства између себе. [*ИНав 3, 5.]
14. Приступићете ујутру по племенима својим; и које племе обличи Господ, оно ће приступити по породицама својим; и коју породицу обличи Господ, она ће приступити по домовима својим; и који дом обличи Господ, приступиће људи из њега један по један.
15. Па ко се нађе у проклетству, нека се спали огњем и он и све његово, јер преступи завјет Господњи и учини безакоње у Израиљу.
16. И уставши Исус ујутру рано, рече те приступи Израиљ по племенима својим; и обличи се племе Јудино.
17. Потом рече, те приступише породице Јудине; и обличи се породица Зарина; потом рече, те приступи породица Зарина, домаћин један по један, и обличи се Завдија.
18. И рече, те приступи његов дом, људи један по један, и обличи се Ахан, син Хармије сина Завдије сина Зарина, од племена Јудина.
19. И рече Исус Ахану: Сине, хајде дај хвалу Господу Богу Израиљеву, и признај пред њим, и кажи ми шта си учинио, немој тајити од мене.
20. А Ахан одговори Исусу и рече: Истина је, *ја згријеших Господу Богу Израиљеву, и учиних тако и тако: [*4 Мој 21, 7; Суд 10, 10; 1 Сам 7, 6.]
21. Видјех у плијену један лијеп плашт Вавилонски и двјеста сикала сребра, и једну шипку злата од педесет сикала, па се полакомих и узех; и ено је закопано у земљу усред мојега шатора, и сребро оздо.
22. Тада Исус посла посланике, који отрчаше у шатор и гле, бјеше закопано у шатору његову, и оздо сребро.
23. И узеше из шатора и донеше к Исусу и свијем синовима Израиљевијем, и метнуше пред Господа.
24. Тада Исус и с њим сав Израиљ узеше Ахана, сина Зарина, и сребро и плашт и шипку злата, и синове његове и кћери његове, и волове његове и магарце његове, и овце његове, и шатор и све што бјеше његово, и изведоше у долину Ахор. [*3 Мој 24, 14, 15.]
25. И рече Исус: Што си нас смео? Господ да те смете данас! И *засу га камењем сав Израиљ, и спалише све огњем засувши камењем. [*5 Мој 11, 16, 17.]
26. Потом набацише на њ велику гомилу камења, која стоји и данас. И Господ се поврати од жестине гњева својега. Отуда се прозва оно мјесто *долина Ахор до данас. [*Ис 65, 10; Ос 2, 15.]"

  "inav8": "---------------------------------
КЊИГА ИСУСА НАВИНА
Глава 8. 
Освајање града Гаја. Читање благослова и проклетства на горама Гаризину и Евалу.
---------------------------------
1. Иза тога рече Господ Исусу: Не бој се и не плаши се; узми са собом сав народ што је за бој, па устани и иди на Гај; ево, предадох ти у руке цара Гајскога и народ његов и град његов и земљу његову.
2. И учини с Гајем и царем његовијем како си учинио с *Јерихоном и његовијем царем; али † плијен из њега и стоку његову разграбите за се. Намјести засједу иза града. [*ИНав 6, 21; † 5 Мој 20, 10-18.]
3. И уста Исус и сав народ што бјеше за бој да иду на Гај; и изабра Исус тридесет тисућа јунака, и посла их ноћу;
4. И заповједи им говорећи: Гледајте ви који ћете бити у засједи иза града, да не будете врло далеко од града него будите сви готови.
5. А ја и сав народ што је са мном примакнућемо се ка граду; па кад они изиду пред нас, ми ћемо као и прије побјећи испред њих,
6. Те ће они поћи за нама докле их не одвојимо од града, јер ће рећи: Бјеже испред нас као и прије. И ми ћемо бјежати испред њих.
7. Тада ви изидите из засједе и истјерајте из града што буде остало. Јер ће вам га дати Господ Бог ваш у руке.
8. А кад узмете град, запалите га огњем; по ријечи Господњој учините. Ето, заповједио сам вам.
9. Тако их посла Исус, и они отидоше у засједу и стадоше између Ветиља и Гаја, са запада Гају; а Исус преноћи ону ноћ међу народом.
10. А ујутру уста Исус рано и преброји народ, па пође са старјешинама Израиљевијем пред народом на Гај.
11. И сва војска што бјеше с њим пође и примакавши се, дођоше према граду и стадоше у око са сјевера Гају; а бијаше долина између њих и Гаја.
12. И узе око пет тисућа људи, и намјести их у засједу између Ветиља и Гаја, са запада граду Гају.
13. И кад се намјести сав народ, сва војска, што бијаше са сјевера граду и што бијаше у засједи са запада граду, изиде Исус ону ноћ усред долине.
14. И кад то видје цар Гајски, људи у граду похитјеше и уранише; и изидоше онај час у поље пред Израиља у бој, цар и сав народ његов. А не знађаше да има засједа за њим иза града.
15. Тада Исус и сав Израиљ, као да их побише, нагоше бјежати к пустињи.
16. А они сазваше сав народ што бјеше у граду да их тјерају. И тјераше Исуса, и одвојише се од свога града.
17. И не оста нико у Гају ни у Ветиљу да не пође за Израиљем; и оставише град отворен, и тјераху Израиља.
18. Тада рече Господ Исусу: Дигни заставу што ти је у руци према Гају, јер ћу ти га дати у руке. И подиже Исус заставу што му бјеше у руци према граду.
19. А они што бијаху у засједи, одмах усташе са својега мјеста, и потрчаше чим он подиже руку своју, и уђоше у град и узеше га и брзо запалише град огњем.
20. А кад се Гајани обазреше, а то дим од града дизаше се до неба, и не имаху куда бјежати ни тамо ни амо; а народ који бјежаше у пустињу поврати се на оне који га тјераху.
21. И Исус и сав Израиљ, видјевши да је засједа њихова узела град и гдје се диже дим од града, вратише се и ударише на Гајане.
22. А они из града изидоше пред њих, те бијаху међу Израиљцима одовуд и одонуд, и побише их тако да ниједан не оста жив нити утече.
23. А цара Гајскога ухватише жива и доведоше к Исусу.
24. А кад побише Израиљци све Гајане у пољу, у пустињи, куда их гонише, и падоше сви од оштрога мача, те се истријебише, онда се вратише сви Израиљци у Гај и исјекоше што још бјеше у њему оштријем мачем.
25. А свијех што изгибоше онај дан, и људи и жена, бјеше дванаест тисућа, самијех Гајана.
26. И Исус не спусти руке своје, коју бјеше подигао са заставом, докле не побише све становнике Гајске.
27. Само стоку и плијен из града онога разграбише Израиљци за се, као што бјеше Господ заповједио Исусу.
28. И Исус спали Гај, и обрати га у гомилу вјечну и у пустош до данашњега дана.
29. А цара Гајскога објеси на дрво и остави до вечера; *а о заходу сунчаном заповиједи Исус, те скидоше тијело његово с дрвета и бацише пред врата градска, и набацише на њ велику гомилу камења, која стоји и данас. [*ИНав 10, 27.]
30. Тада Исус начини олтар Господу Богу Израиљеву *на гори Евалу, [*5 Мој 27, 4, 5.]
31. *Као што бјеше заповједио Мојсије, слуга Господњи, синовима Израиљевим, као што пише у књизи закона Мојсијева, олтар од цијелога камења, преко којега није превучено гвожђе; и принесоше на њему жртве паљенице Господу, и принесоше жртве захвалне. [*2 Мој 20, 25; 24, 1-8.]
32. И преписа ондје на камењу Закон Мојсијев, који је написао синовима Израиљевијем.
33. И сав Израиљ и старјешине његове и управитељи и судије његове стадоше с обје стране ковчега, према свештеницима Левитима, који ношаху ковчег завјета Господњега, и странац и домородац; половина према гори Гаризину а половина према гори Евалу, *као што бјеше заповједио Мојсије, слуга Господњи, да благослови народ Израиљев најприје. [*5 Мој 11, 29; 27, 12-26; 28.]
34. И потом прочита све ријечи Закона, благослов и проклетство, све како је написано у књизи Закона.
35. Не би ни једне ријечи од свега што је Мојсије написао које не прочита Исус пред свијем збором Израиљевим, и женама и дјецом и странцима који иђаху међу њима."

  "inav9": "---------------------------------
КЊИГА ИСУСА НАВИНА
Глава 9. 
Становници Гаваона задобијају лукавством пријатељство синова Израиљевих и буду одређени да стално служе.
---------------------------------
1. А кад то чуше сви цареви који бијаху с ову страну Јордана по брдима и по долинама и по свој обали Великога мора дори до Ливана, Хетејин и Аморејин, Хананејин, Ферезејин, Јевејин и Јевусејин,
2. Скупише се сви да се сложно бију с Исусом и с Израиљем.
3. А који живљаху у Гаваону, чувши шта учини Исус од Јерихона и од Гаја,
4. Учинише и они пријевару; јер отидоше и начинише се посланици, и узеше старе торбе на своје магарце и старе мјехове винске, подеране и искрпљене,
5. И обућу стару и искрпљену на ноге своје, и хаљине старе на се; и сав хљеб што понесоше на пут бјеше сух и пљеснив.
6. И отидоше к Исусу у око у Галгалу, и рекоше њему и људима Израиљцима: Дођосмо из даљне земље; хајде, ухватите вјеру с нама.
7. А људи Израиљци рекоше *Јевејима: Може бити да сједите усред нас, па † како ћемо ухватити вјеру с вама? [*ИНав 11, 9; † 2 Мој 23, 32.]
8. Али они рекоше Исусу: Ми смо слуге твоје. А Исус им рече: Ко сте и откуда идете?
9. А они му рекоше: Из земље врло даљне дођоше слуге твоје у име Господа Бога твојега; јер чусмо славу његову и све што је учинио у Мисиру,
10. И *све што је учинио двојици царева Аморејских, који бијаху с ону страну Јордана, Сиону, цару Есевонском, и Огу, цару Васанском, који бијаше у Астароту. [*4 Мој 21, 24, 33.]
11. И рекоше нам старјешине наше и сви становници наше земље говорећи: Узмите брашњенице на пут, и идите им на сусрет и реците им: Ми смо слуге ваше, хајде ухватите вјеру с нама.
12. Ово је хљеб наш: врућ смо понијели на пут од кућа својих кад смо пошли пред вас, а сад, ето, осушио се и упљеснивио.
13. А ово су мјехови вински: налисмо нове, и ето су се већ подерали; и хаљине наше и обућа наша овешта од даљнога пута.
14. И повјероваше људи по брашњеници, а *не упиташе Господа шта ће рећи. [*4 Мој 27, 21.]
15. И Исус учини с њима мир, и зададе им вјеру да ће их оставити у животу; и заклеше им се кнезови од збора.
16. Али послије три дана кад ухватише вјеру с њима, чуше да су им сусједи и да живе усред њих.
17. Јер пођоше синови Израиљеви и дођоше у градове њихове трећи дан; а градови им бијаху: Гаваон и Кефира и Вирот и Киријат-Јарим.
18. И не побише их синови Израиљеви, јер им се кнезови од збора заклеше Господом Богом Израиљевијем. Али сав збор викаше на кнезове.
19. Тада сви кнезови рекоше свему збору: Ми смо им се заклели Господом Богом Израиљевијем; зато сада не можемо дирати у њих.
20. Учинимо им то, и оставимо их у животу да не дође *гњев на нас ради заклетве којом им се заклесмо. [*4 Мој 1, 53; 2 Сам 21, 1, 2.]
21. Још им рекоше кнезови: Нека остану у животу, па нека сијеку дрва и носе воду свему збору, како им кнезови казаше.
22. Потом их дозва Исус и рече им говорећи: Зашто нас преваристе и рекосте: Врло смо далеко од вас, кад ето живите усред нас?
23. Зато сада да сте проклети и да сте довијека робови и да сијечете дрва и носите воду за дом Господа Бога мојега.
24. А они одговорише Исусу и рекоше: Доиста је било јављено слугама твојим како је заповједио Господ Бог твој Мојсију, слузи својему, да вам да сву ову земљу и да истријеби све становнике ове земље испред вас; стога се врло побојасмо животу својему од вас и учинисмо тако.
25. А сада, ето, смо ти у руку; чини што мислиш да је добро и право да с нама учиниш.
26. И учини им тако и сачува их од руку синова Израиљевијех, те их не побише.
27. И одреди их Исус у тај дан да *сијеку дрва и носе воду збору и за олтар Господњи до данашњега дана на † мјесту које избере. [*5 Мој 21, 10; † 1 дн 21, 29; 2 дн 1, 3.]"

  "inav10": "---------------------------------
КЊИГА ИСУСА НАВИНА
Глава 10. 
Чудесна побједа Исуса над пет аморејских царева. Освојење јужног Ханана.
---------------------------------
1. А кад чу Адониседек, цар Јерусалимски, да је Исус узео Гај и раскопао га, као што је учинио с Јерихоном и његовијем царем, тако да је учинио и с *Гајем и његовијем царем, и † да су Гаваоњани учинили мир с Израиљем и стоје усред њих, [*ИНав 8, 22, 26, 28; † ИНав 9, 15.]
2. Уплаши се врло; јер Гаваон бијаше велик град као какав царски град, и бијаше већи од Гаја, и сви људи у њему бијаху храбри.
3. Зато посла Адониседек, цар Јерусалимски, к Оаму, цару Хевронском, и к Пираму, цару Јармутском, и к Јафији, цару Лахиском, и к Давиру, цару Јеглонском, и поручи:
4. Ходите к мени и помозите ми да ударимо на Гаваон, јер учини мир с Исусом и са синовима Израиљевим.
5. И скупи се и пође пет царева Аморејских, цар Јерусалимски, цар Хевронски, цар Јармутски, цар Лахиски, цар Јеглонски, они и сва војска њихова, и ставши у око под Гаваоном, почеше га бити.
6. Тада Гаваоњани послаше к Исусу у око у Галгалу и рекоше: Немој дигнути руку својих са слуга својих; ходи брзо к нама избави нас и помози нам, јер се скупише на нас сви цареви Аморејски који живе у горама.
7. И изиде Исус из Галгала, он и с њим сав народ што бјеше за бој, сви јунаци.
8. И Господ рече Исусу: Не бој их се; јер их дадох теби у руке, ниједан их се неће одржати пред тобом.
9. И Исус удари на њих изненада, ишавши цијелу ноћ од Галгала,
10. И смете их Господ пред Израиљем, који их љуто поби код Гаваона, па их потјера путем како се иде у Веторон, и сјекоше их до Азике и до Макиде.
11. А кад бјежаху испред Израиља и бијаху низ врлет Веторонску, баци Господ на њих камење велико из неба дори до Азике, те гињаху: И више их изгибе од камења граднога него што их побише синови Израиљеви мачем.
12. Тада проговори Исус Господу онај дан кад Господ предаде Аморејца синовима Израиљевијем, и рече пред синовима Израиљевијем: Стани сунце над Гаваоном, и мјесече над долином Елонском!
13. И стаде сунце и устави се мјесец докле се не освети народ непријатељима својим. *Не пише ли то у књизи истинитога? И стаде сунце насред неба и не наже к западу скоро за цио дан. [*2 Сам 1, 18.]
14. И не би таквога дана ни прије ни послије да Господ послуша глас човјечји, јер Господ војева за Израиља. [*2 Мој 14, 25.]
15. И врати се Исус и сав Израиљ с њим у око у Галгал.
16. А онијех пет царева утекоше и сакрише се у пећину код Макиде.
17. И дође глас Исусу: Нађе се пет царева сакривенијех у пећини код Макиде.
18. А Исус рече: Привалите велико камење на врата пећини и намјестите људе код ње да их чувају.
19. А ви не стојте, него гоните непријатеље своје и бијте остатак њихов, не дајте им да уђу у градове своје, јер вам их даде у руке Господ Бог ваш.
20. А кад Исус и синови Израиљеви престаше бити их у боју врло великом, разбивши их сасвијем, а који их осташе живи, утекоше у тврде градове,
21. Врати се сав народ здраво у око к Исусу у Макиду, и нико не маче језиком својим на синове Израиљеве, ни на једнога.
22. Тада рече Исус: Отворите врата од оне пећине, и изведите к мени онијех пет царева из пећине.
23. И учинише тако, и изведоше к њему онијех пет царева из пећине: цара Јерусалимскога, цара Хевронскога, цара Јармутскога, цара Лахискога, цара Јеглонскога.
24. А кад изведоше те цареве к Исусу, сазва Исус све људе Израиљце и рече војводама од војске које бијаху ишле с њим: Приступите и станите ногама својим на вратове овијем царевима. И они приступише и стадоше им на вратове ногама својим.
25. А Исус им рече: Не бојте се и не плашите се; будите слободни и храбри, јер ће тако учинити Господ свијем непријатељима вашим на које завојштите.
26. Потом их поби Исус и погуби их, и објеси их на пет дрвета, и осташе висећи на дрветима до вечера.
27. А о заходу сунчаном заповједи Исус, те их *скидоше с дрвета и бацише их у пећину у коју се бијаху сакрили, и метнуше велико камење на врата пећини, које оста ондје до данас. [*5 Мој 21, 23; ИНав 8, 29.]
28. Истога дана узе Исус и Макиду, и све у њој исијече оштријем мачем, и цара њезина и њих поби, све душе које бјеху у њој, не остави ниједнога жива; и учини с царем Макидским *као што учини с царем Јерихонским. [*ИНав 6, 21.]
29. Потом отиде Исус и сав Израиљ с њим из Макиде у Ливну, и стаде бити Ливну.
30. Па и њу предаде Господ у руке Израиљу и цара њезина; и исијече све оштријем мачем, све душе које бијаху у њој, не остави у њој ниједнога жива; и учини с царем њезинијем као што учини с царем Јерихонским.
31. Потом отиде Исус и сав Израиљ с њим из Ливне на Лахис, и стаде у око пред њим, и стаде га бити.
32. И Господ предаде Лахис у руке Израиљу, и он га узе сјутрадан, и исијече све оштријем мачем, све душе што бијаху у њему, исто онако како учини с Ливном.
33. Тада дође Орам, цар Гезерски, у помоћ Лахису; али поби Исус њега и народ његов да не оста ниједан жив.
34. Потом пође Исус и сав Израиљ с њим из Лахиса на Јеглон, и ставши у око према њему, ударише на њ;
35. И узеше га исти дан, и исјекоше све оштријем мачем; све душе што бијаху у њему поби тај дан исто онако како учини с Лахисом.
36. Потом се подиже Исус и сав Израиљ с њим из Јеглона на Хеврон, и стадоше га бити;
37. И узеше га и исјекоше оштријем мачем, и цара његова и све градове његове, све душе што бијаху у њима; не остави ниједнога жива исто онако како учини с Јеглоном; затре га са свијем душама што бијаху у њему.
38. Потом се обрати Исус и сав Израиљ с њим на Давир, и стаде га бити;
39. И узе га и цара његова и све градове његове, и исјекоше их оштријем мачем и згубише све душе што бијаху у њима; не остави ниједнога жива; као што учини с Хевроном, тако учини с Давиром и царем његовијем, и као што учини с Ливном и царем њезинијем.
40. Тако поби Исус сву земљу, горе и јужну страну и равнице и долине, и све цареве њихове; не остави ниједнога жива, него све душе живе згуби, као што бјеше *заповједио Господ Бог Израиљев. [*5 Мој 20, 16-18.]
41. И поби их Исус од Кадис-Варније до Газе, и *сву земљу Госенску до Гаваона. [*ИНав 11, 16.]
42. А све те цареве и земљу њихову узе Исус уједанпут; јер *Господ Бог Израиљев војеваше за Израиља. [*ИНав 10, 14.]
43. Потом се врати Исус и сав Израиљ с њим у око у Галгал."

  "inav11": "---------------------------------
КЊИГА ИСУСА НАВИНА
Глава 11.
Побједа код Мерома и освојење северног Ханана.
---------------------------------
1. А кад то чу Јавин, цар Асорски, посла к Јоваву, цару Мадонском, и к цару Симронском и к цару Ахсавском,
2. И к царевима који бијаху на сјеверу у горама и по равницама на југу од Хинерота и у долини и у Нафат-Дору на запад,
3. Ка Хананејину на истоку и западу, и Аморејину и Хетејину и Ферезејину и Јевусејину у горама, и к Јевејину под Ермоном у земљи Миспи.
4. И изидоше они и сва војска њихова с њима, многи народ као пијесак на обали морској, и коњи и кола многа веома.
5. Сви ти цареви договорише се и дођоше, и стадоше заједно у око на води Мерому, да ударе на Израиља.
6. А Господ рече Исусу: Не бој их се; јер сјутра у ово доба ја ћу учинити те ће сви бити побијени пред Израиљем; коњма њиховијем испресијецај жиле, и кола њихова попали огњем.
7. И изиде Исус и сва војска с њим на њих на воду Мером изненада, и ударише на њих.
8. И Господ их даде у руке Израиљу, те их разбише и тјераше их до Сидона великога и до воде *Мисрефота и до поља Миспе на исток; и тако их побише да не оставише ниједнога жива. [*ИНав 13, 6.]
9. И учини им Исус како му бјеше заповједио Господ: Коњма њиховијем испресијеца жиле, и кола њихова попали огњем.
10. И вративши се Исус у то вријеме, узе Асор и уби цара његова мачем; а Асор бјеше прије глава свијем тијем царствима.
11. И побише све живо што бјеше у њему оштријем мачем сијекући, те не оста ништа живо; а Асор спалише огњем.
12. И све градове онијех царева и све цареве њихове узе Исус и исијече их оштријем мачем и поби их, као што бјеше заповједио Мојсије, слуга Господњи.
13. Али ниједнога града који оста у опкопима својим не попали Израиљ, осим самога Асора, који спали Исус.
14. А сав плијен из тијех градова и стоку пограбише за себе синови Израиљеви; само људе све исјекоше оштријем мачем, те их истријебише, не оставише ништа жива.
15. Како заповједи Господ Мојсију, слузи својему, тако Мојсије заповједи Исусу, а Исус тако учини; ништа не изостави од свега што бјеше Господ заповједио Мојсију.
16. И тако узе Исус сву ту земљу, горе и сав јужни крај и *сву земљу Госенску, и равницу и поље, гору Израиљеву и равницу његову, [*ИНав 10, 41.]
17. Од горе Алака, која се пружа к Сиру, до Вал-Гада у пољу Ливанском, под гором Ермоном; и све цареве њихове зароби и поби их и погуби.
18. Дуго времена војева Исус на те цареве.
19. Не би ниједнога града који учини мир са синовима Израиљевијем, осим Јевеја који живљаху у Гаваону; све их узеше ратом.
20. Јер од Господа би, те *отврдну срце њихово да изиду у бој на Израиља, да би их потро и да им не би било милости, него да би их истријебио, као што бјеше заповједио Господ Мојсију. [*2 Мој 4, 21.]
21. У то вријеме дође Исус, те истријеби *Енакиме из гора, из Хеврона, из Давира, из Анава и из све горе Јудине и из све горе Израиљеве, с градовима њиховијем потре их Исус. [*4 Мој 13, 23; 5 Мој 1, 28.]
22. Ниједан Енаким не оста у земљи синова Израиљевих; само у Гази, у Тату и у Азоту осташе. [*1 Сам 17, 4; 2 Сам 21, 22.]
23. Тако узе Исус сву земљу, као што бјеше казао Господ Мојсију; и даде је у нашљедство Израиљу према дијеловима њиховијем, по племенима њиховијем. *И земља почину од рата. [*ИНав 14, 15.]"

  "inav12": "---------------------------------
КЊИГА ИСУСА НАВИНА
Глава 12. 
Побијеђен тридесет и један цар на објема странама Јордана.
---------------------------------
1. А ово су цареви земаљски које побише синови Израиљеви и земљу њихову освојише с ону страну Јордана к истоку, од потока Арнона до горе Ермона, и сву равницу к истоку:
2. *Сион, цар Аморејски, који стајаше у Есевону и владаше од Ароира који је на обали потока Арнона, и од половине потока и половином Галада до потока Јавока, гдје је међа синова Амонских; [*4 Мој 21, 24.]
3. И од равнице до мора Хинеротскога к истоку, и до мора уз поље, до мора Сланога к истоку, како се иде к Ветсимоту, и с југа под гору Фазгу;
4. И сусјед му Ог, цар Васански, који бјеше остао од Рафаја и сјеђаше у Астароту и у Едрајину,
5. И владаше гором Ермоном и Салхом и свијем Васаном до међе Гесурске и Махатске, и половином Галада до међе Сиона, цара Есевонскога.
6. Њих поби Мојсије, слуга Господњи, и синови Израиљеви; и ту земљу *даде Мојсије слуга Господњи у нашљедство племену Рувимову и племену Гадову и половини племена Манасијина. [*4 Мој 32, 33.]
7. А ово су цареви земаљски које поби Исус са синовима Израиљевијем с ону страну Јордана к западу, од Вал-Гада у пољу Ливанском па до горе Алака како се иде к Сиру; и ту земљу даде Исус племенима Израиљевијем у нашљедство према дијеловима њиховијем,
8. По горама и по равницама, по пољима и по долинама, и у пустињи и на јужном крају, земљу Хетејску, Аморејску и Хананејску, Ферезејску, Јевејску и Јевусејску:
9. *Цар Јерихонски један; † цар Гајски до Ветиља један; [*ИНав 6, 2; † ИНав 8, 29.]
10. *Цар Јерусалимски један; цар Хевронски један; [*ИНав 10, 23.]
11. Цар Јармутски један; *цар Лахиски један; [*ИНав 10, 33.]
12. Цар Јеглонски један; цар Гезерски један;
13. *Цар Давирски један; цар Гадерски један; [*ИНав 10, 38.]
14. *Цар Орамски један; † цар Арадски један; [*Суд 1, 17; † 4 Мој 21, 1.]
15. *Цар од Ливне један; цар Одоламски један; [*ИНав 10, 29.]
16. *Цар Макидски један; цар Ветиљски један; [*ИНав 10, 28.]
17. *Цар Тафувски један; цар Еферски један; [*ИНав 15, 53.]
18. Цар Афечки један; цар Саронски један;
19. *Цар Мадонски један; цар Асорски један; [*ИНав 11, 1, 10.]
20. Цар Симрон-Меронски један; цар Ахсавски један;
21. Цар Танашки један; цар Мегидски један;
22. *Цар Кедески један; † цар Јокнеамски код Кармела један; [*ИНав 19, 37; † ИНав 19, 11.]
23. Цар Дорски у *Нафат-Дору један; цар Гојимски у Галгалу један; [*ИНав 11, 2.]
24. *Цар Тераски један. Свега тридесет и један цар. [*1 цар 14, 17.]"

  "inav13": "---------------------------------
КЊИГА ИСУСА НАВИНА
Глава 13. 
Подјела земље. Насљедства двају и по племена са оне стране Јордана.
---------------------------------
1. А Исус већ бијаше стар и временит. И рече му Господ: Ти си стар и временит, а земље је остало врло много да се освоји.
2. Ово је земља што је остала: све међе Филистејске и сва *Гесурска, [*1 Сам 27, 8.]
3. Од Сиора, који је пред Мисиром, до међе Акаронске на сјевер; то припада Хананејима; пет кнежевина Филистејских, Газејска, Азотска, Аскалонска, Гетејска и Акаронска, и Авеји;
4. С југа сва земља Хананејска и Меара, што припада Сидонцима до Афека, до међе Аморејске.
5. И земља Гивлејска и сав Ливан к истоку, од Вал-Гада под гором Ермоном па до уласка Ематскога;
6. Све који живе у тој гори од Ливана до воде *Мисрефота, све Сидонце ја ћу отјерати испред синова Израиљевих; само је раздијели ждријебом Израиљу у нашљедство, као што сам ти заповједио. [*ИНав 11, 8.]
7. Раздијели, дакле, ту земљу у нашљедство међу девет племена и половину племена Манасијина.
8. Јер с другом половином племе Рувимово и Гадово примише свој дио, који им даде Мојсије с ону страну Јордана к истоку, како им даде Мојсије, слуга Господњи,
9. Од Ароира који је на обали потока Арнона и града насред потока, и сву равницу Медевску до Девона,
10. И све градове Сиона, цара Аморејскога, који царева у Есевону, до међе синова Амоновијех,
11. И Галад и међу *Гесурску и Махатску и сву гору Ермонску и сав Васан до Салхе; [*5 Мој 3, 14; 2 Сам 3, 3; 15, 8.]
12. Све царство Огово у Васану, који Ог царова у Астароту и Едрајину и бјеше остао од Рафаја; а Мојсије их поби и истријеби.
13. Али Гесуреја и Махатеја не изагнаше синови Израиљеви, него Гесуреји и Махатеји осташе међу Израиљем до данас.
14. Само племену Левијеву не даде нашљедства; жртве огњене Господа Бога Израиљева јесу нашљедство његово, *као што му је рекао. [*ИНав 13, 33; 1 Мој 49, 5; 4 Мој 18, 20, 21.]
15. А даде Мојсије племену синова Рувимовијех по породицама њиховијем,
16. И међе им бјеху од Ароира који је на обали потока Арнона, и град који је на сриједи потока, и сва раван до Медеве,
17. Есевон са свијем градовима својим у равни, Девон и Вамот-Вал и Вет-Валмеон,
18. И Јаса и Кадимот и Мифат,
19. И Киријатаим и Сивма и Зарет-Сар на гори код долине,
20. И Вет-Фегор и Аздот-Фазга и Вет-Јесимот,
21. И сви градови у равни, и све царство Сиона, цара Аморејскога, који царова у Есевону, којега уби Мојсије с кнезовима Мадијамским, Евијом и Рекемом и Суром и Уром и Ревом, кнезовима Сионовијем, који живљаху у оној земљи.
22. И *Валама, сина Веорова, врача, убише синови Израиљеви мачем с другима побијенијем. [*4 Мој 22, 5; 31, 8.]
23. И бјеху међе синова Рувимовијех Јордан с међама својим. То је нашљедство синова Рувимовијех по породицама њиховијем, градови и села њихова.
24. И даде Мојсије племену Гадову синовима Гадовијем по породицама њиховијем,
25. И бјеху им међе Јазир и сви градови Галадски и половина земље синова Амоновијех до Ароира који је према Рави,
26. И од Есевона до Рамот-Миспе и Ветонима, и од Маханаима до међе Давирске;
27. И у долини Вет-Арам и Вет-Нимра и Сокот и Сафон; остатак царства Сиона, цара Есевонскога, Јордан и међа његова до краја мора Хинеротскога с ону страну Јордана на исток.
28. То је нашљедство синова Гадовијех по породицама њиховијем, градови и села њихова.
29. И даде Мојсије половини племена Манасијина, и доби половина племена синова Манасијиних по породицама својим;
30. Међа им бјеше од Маханаима, сав Васан, све царство Ога, цара Васанскога, и *сва села Јаирова, што су у Васану, шездесет градова. [*4 Мој 32, 41; 1 Дн 2, 23.]
31. И половина Галада, и *Астарот и Едрајин, градови царства Огова у Васану, допадоше синовима Махира, сина Манасијина, половини синова Махировијех по породицама њиховијем. [*ИНав 12, 4.]
32. То је што раздијели у нашљедство Мојсије у пољу Моавском с ону страну Јордана према Јерихону на истоку.
33. А племену Левијеву не даде Мојсије нашљедства; Господ је Бог Израиљев њихово нашљедство, као што им је рекао. [*4 Мој 18, 20.]"

  "inav14": "---------------------------------
КЊИГА ИСУСА НАВИНА
Глава 14. 
Подјела земље западно од Јордана. Халевово насљедство.
---------------------------------
1. А ово је што добише у нашљедство синови Израиљеви у земљи Хананској, *што раздијелише у нашљедство Елеазар свештеник и Исус, син Навин, и поглавари породица отачких по племенима синова Израиљевих, [*4 Мој 34, 17.]
2. *Ждријебом дијелећи им нашљедство, као што заповиједи Господ преко Мојсија, међу девет племена и половину племена. [*4 Мој 26, 55.]
3. *Јер Мојсије даде нашљедство двјема племенима и половини племена с ову страну Јордана, а Левитима не даде нашљедства међу њима. [*ИНав 13, 32, 33.]
4. Јер синова Јосифовијех бјеху два племена: Манасијино и Јефремово, и Левитима не дадоше дијела у земљи, осим градова у којима ће живјети и подграђа њиховијех за стоку њихову и за благо њихово.
5. Како бјеше заповједио Господ Мојсију, тако учинише синови Израиљеви и подијелише земљу.
6. А синови Јудини дођоше к Исусу у Галгалу, и рече му Халев, син Јефонијин Кенезеј: Ти знаш *шта је казао Господ Мојсију, слузи Божијему, за ме и за те у Кадис-Варнији. [*4 Мој 14, 24; 5 Мој 1, 36.]
7. Било ми је четрдесет година кад ме посла Мојсије, слуга Господњи, из Кадис-Варније да уходим земљу и јавих му ствар, како ми је било у срцу.
8. А браћа моја што идоше са мном, уплашише срце народу; али се ја једнако држах Господа Бога својега.
9. И закле се Мојсије онај дан говорећи: Заиста, земља по којој си ходио ногама својима, допашће теби у нашљедство и синовима твојим до вијека; јер си се сасвијем држао Господа Бога мојега.
10. А сада, ето, сачува ме Господ у животу, као што је рекао; има већ четрдесет и пет година како то рече Господ Мојсију, кад Израиљ иђаше по пустињи; и сад, ето, има ми данас осамдесет и пет година.
11. *И данас сам јоште крјепак, као што сам био кад ме је Мојсије слао; крјепост ми је и сад онаква каква је била онда за бој и да одлазим и долазим. [*5 Мој 34, 7.]
12. Зато, дај ми сада ову гору, за коју је говорио Господ у онај дан; јер си чуо у онај дан да су ондје *Енакими и градови велики и тврди; да ако буде Господ са мном, те их истјерам, као што је Господ казао. [*ИНав 11, 21.]
13. И Исус га благослови, и *даде Хеврон Халеву сину Јефонијину у нашљедство. [*ИНав 15, 13; 21, 11, 12.]
14. Зато припаде Хеврон Халеву, сину Јефонијину Кенезеју, у нашљедство до данашњега дана, *јер се једнако држао Господа Бога Израиљева. [*4 Мој 32, 12.]
15. А име Хеврону бијаше пређе Киријат-Арва, а Арва бијаше велик човјек међу Енакимима. *И земља почину од рата. [*4 Мој 13, 22; ИНав 11, 23.]"

  "inav15": "---------------------------------
КЊИГА ИСУСА НАВИНА
Глава 15. 
Међе и градови племена Јудиног
---------------------------------
1. А ово бјеше дио синова Јудинијех по породицама њиховијем: *уз међу Едомску, пустиња Син к југу на крају јужне стране; [*4 Мој 34, 3.]
2. И бјеше им јужна међа од краја Сланога мора, од залива који иде к југу.
3. А отуда иде на југ на брдо Акравим, прелази преко Сина, и пружа се од југа на Кадис-Варнију и допире до Есрона, а отуда иде на Адар и савија се на Карку;
4. Отуда идући до Аселмона, излази на поток Мисирски, и крај тој међи удара у море. То вам је јужна међа.
5. А међа к истоку Слано море до краја Јордана; а међа са сјеверне стране од залива морскога до краја Јордана;
6. Одатле иде та међа на Вет-Оглу, и пружа се од сјевера до Вет-Араве; и одатле иде та међа на *камен Воана, сина Рувимова; [*ИНав 18, 17.]
7. Одатле иде та међа до Давира од долине Ахора, и на сјевер иде на Галгал, према брду Адумимском на јужној страни потока; потом иде та међа до воде Ен-Семеса, и удара у студенац *Рогил; [*2 Сам 17, 17.]
8. Одатле иде та међа преко долине синова Еномовијех покрај Јевусеја с југа, а то је Јерусалим; отуда иде међа на врх горе која је према долини Еному к западу и која је накрај долине Рафајске к сјеверу;
9. Потом се савија међа с врха те горе к извору воде Нефтоје и излази на градове у гори Ефрону; а одатле се пружа међа до Вала, а то је Киријат-Јарим;
10. Потом иде међа до Вала на запад ка гори Сиру, и иде покрај горе Јарима са сјевера, а то је Хасалон, и спушта се на Вет-Семес, и долази до Тамне;
11. И иде међа покрај Акарона к сјеверу, и допире до Сикрона, и иде преко горе Вала и пружа се до Јавнила, и излази та међа на море.
12. А међа је западна покрај Великога мора и његовијех међа. То су међе синова Јудинијех унаоколо по породицама њиховијем.
13. А *Халеву, сину Јефонијину, даде Исус дио међу синовима Јудинијем, као што му заповједи Господ: † Киријат-Арву; а Арва је био отац Енаков, и то је Хеврон; [*ИНав 14, 13; † ИНав 14, 15.]
14. И одатле изагна Халев *три сина Енакова: Сесаја и Ахимана и Талмаја, синове Енакове. [*Суд 1, 10.]
15. И одатле отиде на Давиране; а Давир се прије зваше Киријат-Сефер.
16. И рече Халев: Ко савлада Киријат-Сефер и узме га, даћу му за жену Ахсу, кћер своју.
17. И узе га *Готонило, син Кенезов, брат Халевов; и даде му Ахсу, кћер своју за жену. [*Суд 3, 9.]
18. И кад полажаше, наговараше га да иште поље у оца њезина; па скочи с магарца. А Халев јој рече: Шта ти је?
19. А она рече: Дај ми дар; кад си ми дао сухе земље, дај ми и извора воденијех. И даде јој изворе горње и изворе доње.
20. Ово је нашљедство племена синова Јудинијех по породицама њиховијем;
21. Ово су градови по крајевима племена синова Јудинијех, дуж међе Едомске к југу: Кавсеил и Едер и Јагур,
22. И Кина и Димона и Адада,
23. И Кадес и Асор и Итнан,
24. Зиф и Телем и Валот,
25. И Асор-Адата и Кириот; Есрон је Асор;
26. Амам и Сама и Молада,
27. И Асар-Гада и Есемон и Вет-Фалет,
28. И Асар-Суал и Вир-Савеја и Визиотија,
29. Вала и Им и Асем,
30. И Елтолад и Хесил и Орма,
31. И Сиклаг и Мадмана и Сансана,
32. И Леваот и Силеим и Ајин и Римон; свега двадесет и девет градова са селима својим.
33. У равни *Естаол и Сараја и Асна, [*Суд 13, 25; 16, 31.]
34. И Заноја и Ен-Ганим, Тафуја и Инам,
35. Јармут и Одолам, Сохот и Азика.
36. И Сагарим и Адитајим и Гедира и Гедиротајим; четрнаест градова са селима својим.
37. Севан и Адаса и Магдал-Гад.
38. И Дилан и Миспа и Јоктеил,
39. Лахис и Васкат и Јеглон,
40. И Хавон и Ламас и Хитлис,
41. И Гедирот, Вет-Дагон, и Нама и Макида; шеснаест градова са селима својим.
42. Ливна и Етер и Асан,
43. И Јефта и Асна и Несив,
44. И Кеила и *Ахзив и Мариса; девет градова са селима својим. [*ИНав 19, 29.]
45. *Акарон са селима и засеоцима, [*1 Сам 5, 10; ИНав 19, 41-46.]
46. Од Акарона до мора све што је покрај Азота са селима својим;
47. Азот са селима и засеоцима, Газа са селима и засеоцима до потока Мисирскога *и до Великога мора с међама. [*4 Мој 34, 6.]
48. А у гори: Самир и Јатир и Сохот,
49. И Дана и Киријат-Сана, а то је Давир,
50. И Анав и Естемон и Аним,
51. И Госен и Олон и Гилон; једанаест градова са селима својим.
52. Арав и Дума и Есан,
53. И Јанум и Вет-Тафуја и Афека,
54. И Хумата и Киријат-Арва, а то је Хеврон, и Сиор; девет градова са селима својим.
55. Маон, Кармел и Зиф и Јута,
56. Језраел и Јогдеам и Заноја,
57. Кајин, Гаваја и Тамна; десет градова са селима својим.
58. Алул, Вет-Сур и Гедор,
59. И Марат и Вет-Анот и Елтекон; шест градова са селима својим.
60. *Киријат-Вал, то је Киријат-Јарим, и Рава; два града са селима својим. [*ИНав 18, 14.]
61. У пустињи: Вет-Арава, Мидин и Сехаха,
62. И Нивсан, и град соли, и Енгадија; шест градова са селима својим.
63. А Јевусеја који живљаху у Јерусалиму, не могоше истјерати *синови Јудини; зато осташе † Јевусеји са синовима Јудинијем у Јерусалиму до данас. [*2 Сам 5, 6; † ИНав 18, 28; 2 Сам 5, 6, 7.]"

  "inav16": "---------------------------------
КЊИГА ИСУСА НАВИНА
Глава 16. 
Насљедство племена Јефремовог
---------------------------------
1. И допаде дио синовима Јосифовијем од Јордана код Јерихона, од воде Јерихонске к истоку на пустињу која иде од Јерихона на гору Ветиљску,
2. А од Ветиља иде на Луз и долази до међе Архијске до Атарота,
3. Потом иде на запад до међе Јафлетске па до међе доњега Вет-Орона и до Гезера, и излази на море.
4. Тако добише нашљедство синови Јосифови, Манасија и Јефрем.
5. А бјеше међа синовима Јефремовијем, по породицама њиховијем, бјеше међа нашљедства њихова к истоку Атарот-Адар до горњега Вет-Орона,
6. И излази међа на море код Михмете са сјеверне стране, па се обрће међа к истоку до Танат-Силона, и пролази с истока до Јанохе,
7. Потом слази од Јанохе до Атарота и Нарата, и дошавши до Јерихона, удара у Јордан.
8. Од Тафује иде међа к истоку до потока Кане и излази на море. То је нашљедство племена синова Јефремовијех по породицама њиховијем.
9. А *градови бијаху одвојени синовима Јефремовијем у нашљедству синова Манасијиних, сви градови са селима својим. [*ИНав 17, 9.]
10. А *не изагнаше Хананејина који живљаше у † Гезеру; зато осташе Хананеји међу синовима Јефремовијем до данас плаћајући данак. [*1 цар 9, 16; † Суд 1, 29; 1 цар 9, 16.]"

  "inav17": "---------------------------------
КЊИГА ИСУСА НАВИНА
Глава 17. 
Насљедство друге половине племена Манасијиног.
---------------------------------
1. И допаде дио племену Манасијину, а он бјеше првенац Јосифов; *Махиру, првенцу Манасијину оцу Галадову, јер бјеше човјек јунак, зато му допаде Галад и Васан; [*ИНав 13, 31; 4 Мој 26, 29.]
2. Добише дио и остали синови Манасијини по породицама својим, синови *Авијезерови, и синови Хелекови, и синови Азрилови, и синови Сихемови, и синови Еферови и синови Семидини. То су синови Манасије, сина Јосифова; људи по породицама својим. [*Суд 6, 11; 11, 24; 8, 32.]
3. А *Салпад, син Ефера сина Галада сина Махира сина Манасијина, није имао синова него кћери; и ово су имена кћерима његовијем; † Мала и Нуја, Егла, Мелха и Терса. [*4 Мој 25, 33; 27, 1; † 4 Мој 27, 1-8; 36.]
4. И оне дођоше пред Елеазара свештеника и пред Исуса, сина Навина, и пред кнезове, и рекоше: Господ је заповједио Мојсију да нам се даде нашљедство међу браћом нашом. И даде им Исус по заповијести Господњој нашљедство међу браћом оца њихова.
5. И допаде Манасији десет дијелова, осим земље Галадске и Васанске, које су с ону страну Јордана.
6. Јер кћери Манасијине добише нашљедство међу синовима његовијем, а земља Галадска допаде другим синовима Манасијиним.
7. А међа Манасијина бјеше од Асира к Михмети, која је према Сихему, потом иде та међа надесно к становницима Ентафујским.
8. А Манасијина је земља Тафујска, али Тафуја на међи Манасијиној припада синовима Јефремовијем.
9. Одатле слази међа на поток Кану, с јужне стране тога потока; и *градови су Јефремови међу градовима Манасијиним; а међа је Манасијина са сјеверне стране потока и излази на море. [*ИНав 16, 9.]
10. С југа је Јефремово, а са сјевера Манасијино, а море им је међа; а с Асиром граниче на сјеверу а с Исахаром на истоку.
11. *Јер је Манасијино у племену Исахарову и Асирову: Вет-Сан са селима својим, и Ивлеам са селима својим, и Дорани са селима својим, и Ен-Дорани са селима својим, и Танашани са селима својим, и Мегиђани са селима својим; та три краја. [*Суд 1, 27, 28.]
12. Али синови Манасијини не могоше изагнати Хананеја из тијех градова, него Хананеји стадоше живјети у тој земљи.
13. Али кад ојачаше синови Израиљеви, ударише *данак на Хананеје, али их не изагнаше. [*ИНав 16, 10.]
14. А синови Јосифови рекоше Исусу говорећи: Зашто си нам дао у нашљедство један дио и једно уже кад је нас множина и Господ нас је благословио довде?
15. А Исус им рече: Кад вас је множина, идите у шуму и ондје окрчите себи у земљи Ферезејској и Рафајској ако вам је тијесна гора Јефремова.
16. А синови Јосифови рекоше: Неће нам бити доста ова гора; а сви Хананеји који живе у долини имају гвоздена кола; и они који су у Вет-Сану и у селима његовијем и они који су у долини Језраелској.
17. А Исус рече дому Јосифову, Јефрему и Манасији, говорећи: Велик си народ и силан си, нећеш имати једнога дијела.
18. Него гора нека буде твоја; ако је шума, исијеци је, пак ћеш имати међе њезине; јер ћеш изагнати Хананеје ако и имају гвоздена кола, ако и јесу јаки."

  "inav18": "---------------------------------
КЊИГА ИСУСА НАВИНА
Глава 18. 
Шатор од састанка у Силому. Подјела преостале земље. Насљедство племена Венијаминовог.
---------------------------------
1. И сабра се сав збор синова Израиљевијех у *Силом и ондје намјестише шатор од састанка, пошто покорише земљу. [*Суд 21, 19; 1 Сам 1, 3; 4, 4; Јер 7, 12-15.]
2. Али још бијаше синова Израиљевијех седам племена којима не би дато нашљедство.
3. И Исус рече синовима Израиљевијем: Докле ћете оклијевати, те не идете и узмете земљу коју вам је дао Господ Бог отаца ваших?
4. Изберите између себе по три човјека из свакога племена, па нека се дигну и прођу земљу, и нека је препишу на нашљедства своја, па онда нека дођу к мени.
5. И нека је раздијеле на седам дијелова; Јуда ће остати у својим међама с југа, и дом ће Јосифов остати у међама својим са сјевера.
6. А ви препишите земљу на седам дијелова, и донесите амо к мени да бацим ждријеб за племена ваша овдје пред Господом Богом нашим.
7. Јер *Левити немају дијела међу вама, јер је свештенство Господње њихово нашљедство; а Гад и Рувим и половина племена Манасијина примише нашљедство своје с ону страну Јордана на истоку, које им даде Мојсије, слуга Господњи. [*ИНав 13, 33.]
8. Тада усташе људи и пођоше; а Исус заповједи људима који отидоше да препишу земљу говорећи: Идите и прођите земљу и препишите је, па онда дођите к мени, те ћу бацити ждријеб за вас овдје пред Господом у Силому.
9. И отидоше људи и прођоше земљу и преписаше је у књигу, село по село на седам дијелова; потом се вратише к Исусу у око у Силом.
10. И Исус баци ждријеб за њих у Силому пред Господом, и ондје подијели Исус земљу међу синове Израиљеве по дијеловима њиховијем.
11. И изиде ждријеб за племе синова *Венијаминовијех по породицама њиховијем, и дође међа дијела њихова међу синове Јудине и синове Јосифове. [*1 Мој 49, 27.]
12. И би им међа са сјевера до Јордана, и она иде покрај Јерихона са сјевера и пружа се на гору к западу, и излази у пустињу *Вет-Авен; [*ИНав 7, 22.]
13. А одатле иде та међа до Луза, с јужне стране Лузу, *а то је Ветиљ, и слази до Атарот-Адара покрај горе која је с југа Вет-Орону доњему. [*1 Мој 28, 19.]
14. Отуда излази међа и савија се покрај мора к југу од горе, која је према Вет-Орону на југ, и излази на *Киријат-Вал, а то је Киријат-Јарим, град синова Јудинијех. То је западна страна. [*ИНав 15, 9.]
15. А јужна страна од краја Киријат-Јарима и излази та међа к западу, па иде на извор воде Нефтоје,
16. И слази та међа накрај горе која је према долини сина Еномова, а у долини Рафајској к западу, и иде преко долине Еномове покрај Јевусеја к југу и слази на извор Рогил;
17. Потом се обрће од сјевера и иде на Ен-Семес, а отуда иде на Галилот, који је према гори Адумимској, и слази на камен Воана сина Рувимова;
18. Отуда иде страном која је према Арави к сјеверу и слази у Араву;
19. Потом иде покрај Вет-Огле к сјеверу и удара у залив Сланога мора са сјеверне стране до краја Јордана на југу. То је јужна међа.
20. А Јордан је међа с источне стране. То је нашљедство синова Венијаминовијех с међама њиховијем унаоколо по породицама њиховијем.
21. А градови племена синова Венијаминовијех по породицама њиховијем јесу: Јерихон и Вет-Огла и Емек-Кесис,
22. И Вет-Арава и Семарајим и Ветиљ,
23. И Авин и Фара и Офра,
24. И Хефар-Амона и Офнија и Гава; дванаест градова са селима својим.
25. Гаваон и Рама и Вирот,
26. И Миспа и Хефира и Моса,
27. И Рекем и Јерфаил и Тарала,
28. И Сила, Елеф и *Јевус, а то је Јерусалим, Гават, Киријат; четрнаест градова са селима својим. То је нашљедство синова Венијаминовијех по породицама њиховијем. [*ИНав 15, 63; Суд 1, 21.]"

  "inav19": "---------------------------------
КЊИГА ИСУСА НАВИНА
Глава 19. 
Насљедство осталих шест племена и Исусово насљедство.
---------------------------------
1. Потом изиде други ждријеб за Симеона, племе синова *Симеоновијех по породицама њиховијем, и би нашљедство њихово усред нашљедства синова Јудинијех. [*1 Мој 49, 5.]
2. И допаде им у нашљедство *Вир-Савеја и Савеја и Молада, [*1 Мој 21, 14; 31, 33.]
3. И Асар-Суал и Вала и Асем,
4. И Елтолад и Ветул и Орма,
5. И Сиклаг и Вет-Маркавот и Асар-Суса,
6. И Вет-Леваот и Саруен; тринаест градова са селима својим;
7. Ајин, Ремон и Етер и Асан, четири града са селима својим;
8. И сва села што бијаху око тијех градова дори до Валат-Вира, а то је Рамат јужни. То је нашљедство племена синова Симеоновијех по породицама њиховијем.
9. Од дијела синова Јудинијех допаде нашљедство синовима Симеоновијем, јер дио синова Јудинијех бијаше велик за њих, зато синови Симеонови добише нашљедство на њихову нашљедству.
10. Потом изиде трећи ждријеб за синове *3авулонове по породицама њиховијем; и међа нашљедству њихову би до Сарида. [*1 Мој 49, 13;]
11. А одатле иде међа њихова покрај мора на Маралу, и допире до Давасета, и иде на поток који је према Јокнеаму,
12. Па се окреће од Сарида на исток до међе Кислот-Таворске, и иде на Даврат и излази до Јафе;
13. Отуда иде опет к истоку до Гита-Ефера, а то је Ита-Касин, и излази на Ремон-Метоар, а то је Неја;
14. Отуда се савија међа к сјеверу на Анатон, и излази у долину Јефтаил,
15. С Кататом и с *Налалом и Симроном и Идалом и Витлејемом, дванаест градова са селима својим. [*Суд 1, 30.]
16. То је нашљедство синова Завулоновијех по породицама њиховијем, то су градови и села њихова.
17. За Исахара изиде ждријеб четврти, за синове *Исахарове по породицама њиховијем; [*1 Мој 49, 14.]
18. А међа им би: Језраел и Кесулот и Суним,
19. И Аферајим и Сеон и Анахарат,
20. И Равит и Кисион и Авес,
21. И Ремет и Ен-Ганим и Ен-Ада и Вет-Фасис,
22. А отуда иде међа на Тавор и на Сахасиму и Вет-Семес, и удара у Јордан; шеснаест градова са селима својим.
23. То је нашљедство племена синова Исахаровијех по породицама њиховијем; то су градови и села њихова.
24. Потом изиде ждријеб пети за племе синова *Асировијех по породицама њиховијем. [*1 Мој 49, 20.]
25. И међа им би: Хелкат и Алија и Ветен, и Ахсаф,
26. И Аламелех и Амад и Мисал, и пружа се до Кармела к мору и до Сихор-Ливната,
27. И одатле се савија к истоку на Вет-Дагон, и допире до Завулона и до долине Јефтаила к сјеверу, и до Ветемека и Наила, и иде до Хавула налијево;
28. И Хеврон и Реов и Амон и Кана *дори до Сидона великога; [*Суд 1, 31.]
29. Отуда се савија међа на Раму и до тврдога града Тира, а отуда се савија на Осу и излази на море покрај дијела *Ахсивскога; [*ИНав 15, 44; Суд 1, 31.]
30. И Ама и Афек и Реов; двадесет и два града са селима својим.
31. То је нашљедство племена синова Асировијех по породицама њиховијем, то су градови и села њихова.
32. За синове Нефталимове изиде ждријеб шести, за синове *Нефталимове по породицама њиховијем, [*1 Мој 49, 21.]
33. И међа им би од Елафа и од Алона до Сананима, и од Адами-Некева и Јавнила до Лакума, и излази на Јордан;
34. Потом се обрће међа на запад к Азнот-Тавору, и иде на Укок, и допире до Завулона с југа и до Асира са запада и до Јуде на Јордану с истока;
35. А тврди су градови: Сидим, Сер и Амат, Ракат и Хинерот,
36. И Адама и Рама и Асор,
37. И Кедес и Едреј и Ен-Асор,
38. И Ирон Мигдалил, Орем и *Вет-Анат и Вет-Семес; деветнаест градова са селима својим. [*Суд 1, 33.]
39. То је нашљедство племена синова Нефталимовијех по породицама њиховијем, то су градови са селима својим.
40. Седми ждријеб изиде за племе синова *Дановијех по породицама њиховијем, [*1 Мој 49, 16.]
41. И међа нашљедству њихову би Сара и Естаол и Ир-Семес,
42. И *Салавин и Ајалон и Јетла, [*Суд 1, 35.]
43. И Елон и *Тамната и Акарон, [*ИНав 15, 10.]
44. И Елтекон и Гиветон и Валат,
45. И Јуд и Вани-Варак и Гат-Римон,
46. И Ме-Јаркон и Ракон с међама својим према [*Јона 1, 3.]
47. Али *међе синова Дановијех изидоше мале за њих; зато изидоше синови Данови и ударише на Лесем и узеше га и побише оштријем мачем и освојише га, и населише се у њему, и Лесем прозваше Дан по имену Дана оца својега. [*Суд 18, 27-29.]
48. То је нашљедство племена синова Дановијех по породицама њиховијем; то су градови и села њихова.
49. А кад подијелише земљу по међама њезинијем, дадоше синови Израиљеви нашљедство Исусу, сину Навину, међу собом.
50. По заповијести Господњој дадоше му град који заиска, *Тамнат-Сарах у гори Јефремовој, а он сагради град и насели се у њему. [*ИНав 24, 30.]
51. То су нашљедства која *Елеазар свештеник и Исус, син Навин, и главари породица отачких у племенима синова Израиљевијех подијелише ждријебом † у Силому пред Господом на вратима шатора од састанка, и тако подијелише земљу. [*ИНав 14, 1; † ИНав 18, 1.]"

  "inav20": "---------------------------------
КЊИГА ИСУСА НАВИНА
Глава 20. 
Одређивање градова уточишта.
---------------------------------
1. Потом рече Господ Исусу говорећи:
2. Кажи синовима Израиљевијем и реци: *Одредите градове за уточишта, за које сам вам говорио преко Мојсија, [*4 Мој 35, 6, 11, 14.]
3. Да онамо утече крвник који убије кога нехотице, не мислећи, да вам буду уточишта од осветника.
4. Па кад ко утече у који од тијех градова, нека стане пред вратима градским и нека каже старјешинама онога града ствар своју, па нека га приме к себи, и даду му мјесто да сједи код њих.
5. И ако дође за њим осветник, нека му не даду крвника у руке, јер је нехотице убио ближњега, нити је прије мрзио на њ.
6. Него нека сједи у граду оном докле не стане пред збор на суд, до смрти поглавара свештеничкога који буде онда, тада нека се крвник врати и иде у свој град и својој кући, у град из којега је утекао.
7. И одијелише *Кедес у Галилеји у гори Нефталимовој и Сихем у гори Јефремовој и † Киријат-Арву, то је Хеврон, у гори Јудиној. [*ИНав 19, 37; † ИНав 15, 33.]
8. А преко Јордана од Јерихона на исток одредише *Восор у пустињи, у равни, од племена Рувимова, и Рамот у Галаду од племена Гадова, и Голан у Васану од племена Манасијина. [*5 Мој 4, 43.]
9. То су градови одређени свијем синовима Израиљевијем и дошљаку који се бави међу њима, да утече у њих ко год убије кога нехотице и да не погине од руке осветникове докле не стане пред збор."

  "inav21": "---------------------------------
КЊИГА ИСУСА НАВИНА
Глава 21. 
Одређивање левитских градова (уп. 1 дн 6, 54-81). Обећање се испунило.
---------------------------------
1. Тада дођоше главари отачких породица Левитских к *Елеазару свештенику и к Исусу, сину Навину, и главарима породица отачких и племенима синова Израиљевијех. [*ИНав 14, 1.]
2. И рекоше им у Силому у земљи Хананској говорећи: *Господ је заповједио преко Мојсија да нам се даду градови гдје ћемо живјети и подграђа њихова за стоку нашу. [*4 Мој 35, 2.]
3. И дадоше синови Израиљеви Левитима од нашљедства својега по заповијести Господњој ове градове и подграђа њихова:
4. Изиде ждријеб за породице Катове; и допаде синовима Арона свештеника између Левита ждријебом тринаест градова од племена Јудина и од племена Симеонова и од племена Венијаминова.
5. А осталијем синовима Катовијем допаде ждријебом десет градова од породица племена Јефремова и од племена Данова и од половине племена Манасијина.
6. А синовима Гирсоновијем допаде ждријебом од породица племена Исахарова и од племена Асирова и од племена Нефталимова и од половине племена Манасијина у Васану тринаест градова;
7. Синовима Мераријевим по породицама њиховијем од племена Рувимова и од племена Гадова и од племена Завулонова дванаест градова.
8. Дадоше, дакле, синови Израиљеви Левитима те градове и подграђа њихова ждријебом, као што бјеше заповједио Господ преко Мојсија.
9. И дадоше од племена синова Јудинијех и од племена синова Симеоновијех ове градове који се казују по именима;
10. И допаде синовима Ароновијем од породица Катовијех између синова Левијевих, за које паде први ждријеб,
11. Њима допаде: Киријат-Арва, а Арва је отац Енаков, а тај је град Хеврон *у гори Јудиној, с подграђем својим унаоколо. [*ИНав 20, 7.]
12. А *поље око тога града и села његова дадоше Халеву, сину Јефонијину, у нашљедство. [*ИНав 14, 14.]
13. Дадоше, дакле, синовима Арона свештеника град за уточиште крвнику Хеврон с подграђем, и Ливну с подграђем,
14. И Јатир с подграђем, и Естемоју с подграђем,
15. И Олон с подграђем, и Давир с подграђем,
16. И Ајин с подграђем, и Јуту с подграђем, и *Вет-Семес с подграђем: девет градова од та два племена. [*1 Сам 6, 12. 15.]
17. А од племена Венијаминова Гаваон с подграђем, и Гавају с подграђем,
18. Анатот с подграђем, и Алмон с подграђем: четири града.
19. Свега градова синова Арона свештеника тринаест градова с подграђима.
20. А породицама синова Катовијех, Левитима што их још бјеше од синова Катовијех, допадоше на њихов ждријеб градови од племена Јефремова;
21. Допаде им град за уточиште крвнику *Сихем с подграђем у гори Јефремовој, и Гезер с подграђем, [*ИНав 20, 7.]
22. И Кивсајим с подграђем, и Вет-Орон с подграђем: четири града.
23. А од племена Данова: Елтекон с подграђем, Гиветон с подграђем,
24. Ајалон с подграђем, Гат-Римон с подграђем: четири града.
25. А од половине племена Манасијина: Танах с подграђем и Гат-Римон с подграђем: два града.
26. Свега десет градова с подграђима дадоше породицама синова Катовијех осталијем.
27. А синовима Гирсоновијем између породица Левитских дадоше од половине племена Манасијина град за уточиште крвнику *Голан у Васану с подграђем, и Вестеру с подграђем: два града. [*ИНав 20, 8.]
28. А од племена Исахарова: Кисон с подграђем, Даврот с подграђем,
29. Јармут с подграђем, Ен-Ганим с подграђем: четири града.
30. А од племена Асирова: Мисал с подграђем, Авдон с подграђем,
31. Хелкат с подграђем, и Реов с подграђем: четири града.
32. А од племена Нефталимова град за уточиште крвнику *Кедес у Галилеји с подграђем, и Амот-Дор с подграђем, и Картан с подграђем: три града. [*ИНав 20, 7.]
33. Свега градова синова Гирсоновијех по породицама њиховијем тринаест градова с подграђима.
34. А породицама синова Мераријевих, осталијем Левитима, дадоше од племена Завулонова Јокнеам с подграђем, Карту с подграђем,
35. Димну с подграђем, Налол с подграђем: четири града.
36. А од племена Рувимова: *Восор с подграђем, и Јазу с подграђем, [*ИНав 20, 8.]
37. Кедимот с подграђем, и Мифат с подграђем: четири града.
38. А од племена Гадова: град за уточиште крвнику *Рамот у Галаду с подграђем, и Маханајим с подграђем. [*ИНав 20, 8.]
39. Есевон с подграђем, Јазир с подграђем; свега четири града.
40. Све ове градове дадоше синовима Мераријевим по породицама њиховијем, што још бијаху између породица Левитских; и дође на ждријеб њихов дванаест градова.
41. Свега градова Левитских у нашљедству синова Израиљевијех бјеше четрдесет и осам градова с подграђима.
42. А сви градови имају своја подграђа унаоколо; тако је у свакога града.
43. Тако даде Господ Израиљу сву земљу за коју се закле оцима њиховијем да ће им је дати, и наслиједише је и населише се у њој.
44. И *умири их Господ од свуда унаоколо, као што се заклео оцима њиховијем; и нико се не одржа пред њима од свијех непријатеља њиховијех; све непријатеље њихове предаде им Господ у руке. [*5 Мој 12, 9, 10.]
45. *Ништа не изоста од свега добра што бјеше обрекао Господ дому Израиљеву; све се зби. [*ИНав 23, 14; 1 цар 8, 56.]"

  "inav22": "---------------------------------
КЊИГА ИСУСА НАВИНА
Глава 22. 
Исус отпушта два и по племена, која подижу олтар на Јордану; остали народ је против тога, али се умирује.
---------------------------------
1. Тада сазва Исус синове Рувимове и синове Гадове и половину племена Манасијина,
2. И рече им: Ви држасте *све што вам је заповједио Мојсије, слуга Господњи, и слушасте глас мој у свему што сам вам заповиједао. [*4 Мој 32, 20; 5 Мој 3, 18.]
3. Не остависте браће своје дуго времена, до овога дана, и добро чувасте заповијест Господа Бога својега.
4. А сада Господ је Бог ваш смирио браћу вашу, како ми је рекао; сада, дакле, вратите се и идите у шаторе своје у земљу нашљедства својега, *коју вам је дао Мојсије, слуга Господњи, с ону страну Јордана. [*4 Мој 32, 33; 5 Мој 29, 8; ИНав 13, 8.]
5. Само *пазите добро да вршите заповијест и закон што вам је заповједио Мојсије слуга Господњи, † да љубите Господа Бога својега и да ходите свијем путовима његовијем, и чувате заповијести његове и држите их се, и да му служите свијем срцем својим и свом душом својом. [*5 Мој 6, 6, 17; 11, 22; † 5 Мој 10, 12.]
6. И благослови их Исус, и отпусти их да иду у своје шаторе.
7. А половини племена Манасијина бјеше дао Мојсије нашљедство у Васану, а другој половини даде Исус с браћом њиховом, с ову страну Јордана к западу. И отпуштајући их Исус у шаторе њихове, благослови их,
8. И рече им говорећи: С великим благом враћате се у шаторе своје, са стоком врло многом; са сребром и златом и мјеђу и гвожђем и одијелом врло многим; *подијелите плијен од непријатеља својих с браћом својом. [*4 Мој 31, 27.]
9. И вративши се синови Рувимови и синови Гадови и половина племена Манасијина отидоше од синова Израиљевијех из Силома, који је у земљи Хананској, идући у земљу Галадску, у земљу нашљедства својега, коју наслиједише, како бјеше Господ заповједио преко Мојсија.
10. А кад дођоше на међу Јорданску у земљи Хананској, начинише синови Рувимови и синови Гадови и половина племена Манасијина олтар ондје на Јордану, олтар велик и наочит.
11. И чуше синови Израиљеви гдје се говори: Гле, синови Рувимови и синови Гадови и половина племена Манасијина начинише олтар према земљи Хананској на међи Јорданској, покрај синова Израиљевијех.
12. А кад чуше синови Израиљеви, скупи се сав збор синова Израиљевијех у Силом да иду да се бију с њима.
13. И послаше синови Израиљеви к синовима Рувимовијем и синовима Гадовијем и половини племена Манасијина у земљу Галадску *Финеса, сина Елеазара свештеника, [*4 Мој 25, 7.]
14. И с њим десет кнезова, по једнога кнеза од дома отачкога од свијех племена Израиљевијех, а сваки их бјеше поглавар у дому отаца својих у тисућама Израиљевијем.
15. А они дођоше к синовима Рувимовијем и синовима Гадовијем и половини племена Манасијина у земљу Галадску, и рекоше им говорећи:
16. Овако вели сав збор Господњи: Какав је то гријех којим се огријешисте Богу Израиљеву одвративши се данас од Господа начинивши олтар *да се одметнете данас од Господа? [*3 Мој 17, 8, 9; 5 Мој 12, 13, 14.]
17. Мало ли нам је гријеха *Фегорова, од којега се још нијесмо очистили до данас и с којега дође погибао на збор Господњи, [*4 Мој 25, 3, 4; 5 Мој 4, 3.]
18. Те се данас одвраћате од Господа и одмећете се данас од Господа, да се сјутра разгњеви на сав збор Израиљев?
19. Ако је земља нашљедства вашега нечиста, пријеђите у земљу нашљедства Господњега у којој стоји шатор Господњи, и узмите нашљедство међу нама; само се не одмећите од Господа и не одмећите се од нас градећи себи олтар мимо олтар Господа Бога нашега.
20. *Није ли се Ахан, син Зарин, огријешио о ствари проклете, те дође гњев на сав збор Израиљев? И он не погибе сам за гријех свој. [*ИНав 7, 1, 5.]
21. А синови Рувимови и синови Гадови и половина племена Манасијина одговорише и рекоше *поглаварима тисућа Израиљевих: [*4 Мој 1, 16; 10, 4.]
22. Господ Бог над боговима, Господ Бог над боговима, он зна, и Израиљ нека зна. Ако смо ради одметати се и гријешити Господу, нека нас не сачува данас.
23. Ако смо начинили олтар да се одвратимо од Господа или да приносимо на њему жртве паљенице или даре или да приносимо на њему жртве захвалне, Господ нека тражи.
24. Него то учинисмо бојећи се овога: рекосмо: Сјутра ће рећи синови ваши синовима нашим говорећи: Шта ви имате с Господом Богом Израиљевим?
25. Међу је поставио Господ између нас и вас, синови Рувимови и Гадови, Јордан; ви немате дијела у Господа. Те ће синови ваши одбити синове наше да се не боје Господа.
26. Зато рекосмо: Учинимо тако, и начинимо олтар, не за жртву паљеницу ни за другу жртву,
27. Него да буде *свједок међу нама и вама, и међу натражјем нашим након нас, да бисмо служили Господу пред њим жртвама својим паљеницама и приносима својим, и жртвама својим захвалним, и да не би рекли кадгод синови ваши синовима нашим: Ви немате дијела у Господа. [*ИНав 24, 27.]
28. Јер рекосмо: Ако кад реку тако нама или натражју нашему, тада ћемо им казати: Видите слику од олтара Господњега коју начинише оци наши не за жртву паљеницу ни за другу жртву, него да је свједочанство међу нама и вама.
29. Не дај Боже да се одмећемо Господу и да се данас одвраћамо од Господа начинивши олтар за жртву паљеницу, за дар или за принос, мимо олтар Господа Бога нашега, који је пред шатором његовијем.
30. А кад чу Финес свештеник и кнезови од збора, поглавари од тисућа Израиљевих који бијаху с њим, ријечи које им рекоше синови Рувимови и синови Гадови и синови Манасијини, би им по вољи.
31. И рече Финес, син Елеазара свештеника, синовима Рувимовијем и синовима Гадовијем и синовима Манасијиним: Данас познасмо да је међу нама Господ кад се огријешисте Господу тијем гријехом, и сачувасте синове Израиљеве од руку Господњих.
32. И Финес, син Елеазара свештеника, и они кнезови вратише се од синова Рувимовијех и од синова Гадовијех из земље Галадске у земљу Хананску к синовима Израиљевијем, и јавише им ствар.
33. И би по вољи синовима Израиљевијем; и хвалише Бога синови Израиљеви, и не говорише више да иду да се бију с њима да потру земљу у којој живе синови Рувимови и синови Гадови.
34. И прозваше синови Рувимови и синови Гадови онај олтар Ед, говорећи: Свједок је међу нама да је Господ Бог."

  "inav23": "---------------------------------
КЊИГА ИСУСА НАВИНА
Глава 23. 
Исус окупља све синове Израиљеве ради опомене.
---------------------------------
1. А послије много времена, пошто Господ *умири Израиља од свијех непријатеља његовијех унаоколо, и Исус би стар и временит, [*ИНав 21, 44.]
2. Дозва Исус све синове Израиљеве, старјешине њихове и поглаваре њихове и судије и управитеље њихове, и рече им: Ја сам стар и временит;
3. А ви сте видјели све што је учинио Господ Бог ваш свијем овијем народима вас ради, јер је Господ Бог ваш сам војевао за вас.
4. Видите, раздијелио сам вам ждријебом ове народе, који осташе, у нашљедство по племенима вашим од Јордана, све народе које истријебих до Великога мора на запад.
5. И Господ Бог ваш разгнаће их испред вас и истријебиће их испред вас, и наслиједићете земљу њихову, као што вам је рекао Господ Бог ваш.
6. Зато укријепите се добро да држите и творите све што је написано у књизи закона Мојсијева, да не одступате од њега ни надесно ни налијево,
7. Да се не помјешате с тијем народима што су остали међу вама, и *да не помињете имена богова њиховијех, и да се не кунете њима, нити да им служите нити им се клањате. [*2 Мој 23, 13, 24.]
8. Него се држите Господа Бога својега као што сте чинили до данас.
9. Зато је *Господ одагнао испред вас народе велике и јаке, и нико се није одржао пред вама до данас. [*3 Мој 26, 7, 8.]
10. Један човјек измећу вас гониће тисућу, јер Господ Бог ваш војује за вас, као што вам је рекао.
11. Пазите, дакле, добро да љубите Господа Бога својега.
12. Јер ако се одвратите и пристанете за остатком тијех народа што су још остали међу вама, и с њима се опријатељите и помијешате се с њима и они с вама,
13. Знајте заиста да Господ Бог ваш неће више изгонити тијех народа испред вас, *него ће вам они постати замка и мрежа, и бич боковима вашим, и трње очима вашим, докле не изгинете на овој доброј земљи коју вам је дао Господ Бог ваш. [*4 Мој 35, 55; 5 Мој 7, 16; Суд 2, 3.]
14. И ево, *ја идем сада куда иде све на земљи; познајте, дакле, свијем срцем својим и свом душом својом да није изостало ништа од свега добра што вам је обрекао Господ Бог ваш, све вам се навршило, није изостало ништа. [*1 цар 2, 2.]
15. *А како вам се навршило свако добро што вам је обрекао Господ Бог ваш, тако ће Господ пустити на вас сва зла докле вас не истријеби с ове добре земље коју вам је дао Господ Бог ваш, [*5 Мој 28, 15-47.]
16. Ако преступите завјет Господа Бога својега који вам је заповједио, и отидете да служите другим боговима, и станете им се клањати; распалиће се гњев Господњи на вас, и нестаће вас брзо с те добре земље коју вам је дао."

  "inav24": "---------------------------------
КЊИГА ИСУСА НАВИНА
Глава 24. 
Исусов посљедњи сабор у Сихему. Смрт његова и Елеазарова. Погреб костију Јосифових.
---------------------------------
1. Потом сабра Исус сва племена Израиљева у Сихем, и сазва старјешине Израиљеве и поглаваре његове и судије његове и управитеље његове, и стадоше пред Богом.
2. И рече Исус свему народу: Овако вели Господ Бог Израиљев: *С ону страну ријеке живјеше негда оци ваши, Тара, отац Аврамов и отац Нахоров, и † служише другим боговима. [*1 Мој 11, 26; † 1 Мој 31, 19; 35, 2.]
3. Али узех оца вашега Аврама испреко ријеке и проведох га кроз сву земљу Хананску и умножих сјеме његово давши му Исака.
4. А Исаку дадох Јакова и Исава, и дадох Исаву гору *Сир да је његова; а † Јаков и синови његови сидоше у Мисир. [*1 Мој 32, 4; † 1 Мој 46, 6.]
5. И *послах Мојсија и Арона, и мучих Мисир, како учиних усред њега, потом вас изведох. [*3 Мој 3, 10.]
6. А кад изведох из Мисира оце ваше, дођоше на море, а Мисирци гнаше оце ваше с колима и с коњицима до Црвенога мора.
7. Тада *завапише ка Господу, и поставих таму између вас и Мисираца, и наведох на њих море које их затрпа, и очи ваше видјеше шта учиних од Мисираца; потом остасте у пустињи дуго времена. [*2 Мој 14, 10.]
8. Иза тога доведох вас у земљу Амореја који живљаху с ону страну Јордана; и они се побише с вама, али их дадох вама у руке, те наслиједисте земљу њихову, и истријебих их испред вас.
9. А Валак, син Сефоров, цар Моавски подиже се да се бије с Израиљем, и *посла те дозва Валама, сина Веорова, да вас прокуне. [*4 Мој 22, 5.]
10. Али не хтјех послушати Валама, *те вас он још благослови, и избавих вас из руке његове. [*4 Мој 23, 11, 20.]
11. Потом *пријеђосте преко Јордана и дођосте под Јерихон, и бише се с вама † Јерихоњани, Амореји и Ферезеји и Хананеји и Хетеји и Гергесеји и Јевеји и Јевусеји; и дадох их вама у руке. [*ИНав 3, 14; † ИНав 6, 1.]
12. И *послах пред вама стршљене, који их изагнаше испред вас, два цара Аморејска; † не мачем твојим, ни луком твојим. [*2 Мој 23, 28; † 5 Мој 6, 10, 11.]
13. И дадох вам земље које не радисте, и градове којих не градисте, и у њима живите; из винограда и из маслиника којих нијесте садили, једете.
14. Зато сада бојте се Господа и служите му вјерно и истинито; и поврзите богове којима су служили оци ваши с ону страну ријеке и у Мисиру, па служите Господу.
15. Ако ли вам није драго служити Господу, изберите себи данас *коме ћете служити: или богове којима су служили оци ваши с ону страну ријеке, или богове Амореја у којих земљи живите; а ја и дом мој служићемо Господу. [*5 Мој 6, 13. 14.]
16. А народ одговори и рече: Не дај Боже да оставимо Господа да служимо другим боговима.
17. Јер Господ Бог наш, он је извео нас и оце наше из земље Мисирске, из дома ропскога, и он је учинио пред нашим очима оне знаке велике, и чувао нас цијелијем путем којим идосмо, и по свијем народима кроз које прођосмо.
18. И Господ је истјерао испред нас све народе и Амореје, који живљаху у овој земљи; и ми ћемо служити Господу, јер је Бог наш.
19. А Исус рече народу: Не можете служити Господу, јер је свет Бог, Бог *ревнитељ неће подносити ваше невјере и ваших гријеха. [*2 Мој 20, 5.]
20. Кад оставите Господа и станете служити туђим боговима, окренуће се и зло ће вам учинити, и истријебиће вас пошто вам је добро чинио.
21. А народ рече Исусу: Не, него ћемо Господу служити.
22. А Исус рече народу: Сами сте себи свједоци да сте изабрали себи Господа да му служите. И они рекоше: Свједоци смо.
23. *Поврзите, дакле, богове туђе што су међу вама и привијте срце своје ка Господу Богу Израиљеву. [*1 Мој 35, 2.]
24. А народ рече Исусу: Господу Богу својему служићемо и глас његов слушаћемо.
25. Тако учини Исус *завјет с народом онај дан и постави им уредбе и законе у Сихему. [*2 цар 23, 3.]
26. И записа Исус ове ријечи у књигу Закона, Божијега; и узевши *камен велик, подиже га ондје под храстом који бијаше код светиње Господње. [*Суд 9, 6.]
27. И рече Исус свему народу: Ево, камен овај нека вам буде *свједочанство; јер је чуо све ријечи Господње, које нам је говорио; и нека вам буде свједочанство да не бисте слагали Богу својему. [*1 Мој 31, 48; ИНав 22, 27.]
28. Потом распусти Исус народ, свакога на његово нашљедство.
29. А послије овијех ствари умрије Исус, син Навин, слуга Господњи, кад му бијаше сто и десет година.
30. И погребоше га у међама нашљедства његова у *Тамнат-Сараху, који је у гори Јефремовој са сјевера гори Гасу. [*ИНав 19, 50.]
31. И *служи Израиљ Господу свега вијека Исусова, и свега вијека старјешина које дуго живјеше иза Исуса и које знаху сва дјела Господња која учини Израиљу. [*Суд 2, 7.]
32. И *кости Јосифове, које донесоше синови Израиљеви из Мисира, погребоше у Сихему, у дијелу поља † које је купио Јаков од синова Емора, оца Сихемова, за сто новаца; и бише у синова Јосифовијех у нашљедству њихову. [*1 Мој 50, 25; † 1 Мој 33, 19.]
33. И Елеазар, син Аронов, умрије, и погребоше га на брду Финеса, сина његова, које му бјеше дано у гори Јефремовој."

#####################################################################
#####################################################################
#####################################################################

  "sud1": "---------------------------------
КЊИГА О СУДИЈАМА
Глава 1. 
Племе Јудино започиње рат послије Исусове смрти. Сви Хананци су протјерани.
---------------------------------
1. А по смрти Исусовој *упиташе синови Израиљеви Господа говорећи: Ко ће између нас ићи први на Хананеје да се бије с њима? [*Суд 20, 18.]
2. И Господ рече: Јуда нека иде; ето, дао сам му земљу у руке.
3. А Јуда рече Симеону, брату својему: Хајде са мном на мој дио да се бијемо с Хананејима; пак ћу и ја ићи с тобом на твој дио. И пође Симеон с њим.
4. И изиде Јуда; и даде им Господ Хананеје и Ферезеје у руке, и побише их у Везеку десет тисућа људи.
5. Јер нађоше Адони-Везека у Везеку и ударише на њ, и побише Хананеје и Ферезеје.
6. И побјеже Адони-Везек, а они га потјераше и ухватише га, одсјекоше му палце у руку и у ногу.
7. Тада рече Адони-Везек: Седамдесет царева одсјеченијех палаца у руку и у ногу купише што бјеше под мојим столом; како сам чинио, тако ми плати Бог. И одведоше га у Јерусалим, и ондје умрије.
8. Јер синови Јудини ударише на Јерусалим и узеше га, и исјекоше грађане оштријем мачем, а град сажегоше огњем.
9. *Потом изидоше синови Јудини да војују на Хананеје који живљаху у гори и на југу и у равни. [*ИНав 11, 21.]
10. И Јуда изиде на Хананеје који живљаху у Хеврону, а Хеврону бијаше пређе име *Киријат-Арва; и побише Сесаја и Ахимана и Талмаја. [*ИНав 15, 13, 14.]
11. А одатле отидоше на Давиране, а Давиру прије бјеше име Киријат-Сефер.
12. И рече Халев: Ко савлада Киријат-Сефер и узме га, даћу му Ахсу, кћер своју за жену.
13. И узе га Готонило, син Кенезов, млађи брат Халевов; и даде му Ахсу, кћер своју, за жену.
14. И кад полажаше, наговараше га да иште у оца њезина поље; па скочи с магарца. А Халев јој рече: Што ти је?
15. А она му рече: Дај ми дар; кад си ми дао сухе земље, дај ми и извора воденијех. И даде јој Халев изворе горње и изворе доње.
16. А и *синови Кенеја, таста Мојсијева, изидоше из града палмова са синовима Јудинијем у пустињу Јудину, која је на југу од Арада. И дошавши живљаху с народом. [*Суд 4, 11, 17.]
17. Потом изиде Јуда са Симеоном, братом својим, и побише Хананеје који живљаху у Сефату, и раскопаше га, и прозва се град *Орма. [*4 Мој 21, 3.]
18. И Газу узе Јуда с међама њезинијем, и Аскалон с међама његовијем, и Акарон с међама његовијем.
19. Јер Господ бјеше с Јудом, те освоји гору; али не изагна онијех који живљаху у долини, јер имаху *гвоздена кола. [*ИНав 17, 16, 18.]
20. И *дадоше Халеву Хеврон, као што бјеше заповједио Мојсије, а он изагна оданде три сина Енакова. [*ИНав 14, 9, 13.]
21. А *синови Венијаминови не изагнаше Јевусеја који живљаху у Јерусалиму, него Јевусеји осташе у Јерусалиму са синовима Венијаминовијем до овога дана. [*ИНав 15, 63; 18, 28.]
22. Изидоше и синови Јосифови на Ветиљ, и Господ бијаше с њима.
23. И уходише Ветиљ синови Јосифови, а име граду бјеше прије *Луз. [*1 Мој 28, 19.]
24. И уходе видјеше човјека који иђаше из града и рекоше му: Хајде, покажи нам куда ћемо ући у град, па ћемо ти учинити милост.
25. А он им показа куда ће ући у град; и исјекоше у граду све оштријем мачем, а онога човјека пустише са свом породицом његовом.
26. И отиде онај човјек у земљу Хетејску, и ондје сазида град и прозва га Луз; то му је име до данас.
27. А *Манасија не изагна становника из Вет-Сана и села његовијех, ни из Танаха и села његовијех, ни становника из Дора и села његовијех, ни становника из Ивлеама и села његовијех, ни становника из Мегида и села његовијех; и Хананеји стадоше живјети у тој земљи. [*ИНав 17, 11-13.]
28. А кад ојача Израиљ, удари на Хананеје данак, али их не изагна.
29. *Ни Јефрем не изагна Хананеја који живљаху у Гезеру, него осташе Хананеји с њим у Гезеру. [*ИНав 16, 10.]
30. Завулон не изагна становника из Китрона, ни *становника из Налола, него осташе Хананеји с њим, и плаћаху данак. [*ИНав 19, 15.]
31. Асир не изагна становника из Акона, ни становника из Сидона ни из Алава, ни из Ахазива, ни из Хелве, ни из Афика, ни из Реова,
32. Него Асир живљаше међу Хананејима, становницима оне земље, јер их не изагна.
33. *Нефталим не изагна становника из Вет-Семеса, ни становника из Вет-Аната, него живљаше међу Хананејима становницима оне земље; и становници у Вет-Семесу и у Вет-Анату плаћаху им данак. [*ИНав 19, 38.]
34. А Амореји притјешњаваху синове Данове у гори, и не дадијаху им слазити у долину.
35. И Амореји стадоше живјети у гори Ересу, у *Ајалону и у Салвиму; а кад осили рука дома Јосифова, плаћаше данак. [*ИНав 19, 42.]
36. А међа Аморејима бјеше од горе Акравимске, од стијене па навише."

  "sud2": "---------------------------------
КЊИГА О СУДИЈАМА
Глава 2. 
Непослушност и кајање, колебивост и казна синова Израиљевих. Судије.
---------------------------------
1. И дође анђео Господњи од Галгала у Воким и рече: Извео сам вас из Мисира и довео вас у земљу за коју сам се заклео оцима вашим; и рекох: Нећу покварити завјета својега с вама довијека.
2. А *ви не хватајте вјере са становницима те земље, олтаре њихове раскопајте. Али не послушасте гласа мојега. Шта сте то учинили? [*5 Мој 7, 2.]
3. Зато и ја рекох: *Нећу их одагнати испред вас, него ће вам бити као трње, и богови њихови биће вам замка. [*ИНав 23, 13.]
4. А кад изговори анђео Господњи ове ријечи свијем синовима Израиљевијем, народ подиже глас свој и плака.
5. Зато прозваше оно мјесто Воким; и ондје принесоше жртве Господу.
6. А Исус распусти народ, и разидоше се синови Израиљеви сваки на своје нашљедство, да наслиједе земљу.
7. И *служи народ Господу свега вијека Исусова и свега вијека старјешина које живјеше дуго иза Исуса и које бијаху видјеле сва велика дјела Господња што учини Израиљу. [*ИНав 24, 31.]
8. Али умрије Исус, син Навин, слуга Господњи, кад му бјеше сто и десет година.
9. И *погребоше га у међама нашљедства његова у Тамнат-Аресу у гори Јефремовој са сјевера гори Гасу. [*ИНав 24, 30.]
10. И сав онај нараштај прибра се к оцима својим, и наста други нараштај иза њих, који не познаваше Господа ни дјела која је учинио Израиљу.
11. И синови Израиљеви чинише што је зло пред Господом, и служише Валима.
12. И оставише Господа Бога отаца својих, који их је извео из земље Мисирске, и пођоше за другим боговима између богова онијех народа који бијаху око њих, и клањаше им се, и разгњевише Господа.
13. И оставише Господа и служише Валу и Астаротама.
14. И разгњеви се Господ на Израиља, и даде их у руке људима који их плијењаху, и продаде их у руке непријатељима њиховијем унаоколо, и не могоше се више држати пред непријатељима својим.
15. Куда год полажаху, рука Господња бјеше против њих на зло, као што бјеше рекао Господ и *као што им се бјеше заклео Господ; и бијаху у великој невољи. [*3 Мој 26, 17; 5 Мој 28, 20.]
16. *Тада им Господ подизаше судије, који их избављаху из руку онијех што их плијењаху. [*Дап 13, 20.]
17. Али ни судија својих не слушаше, него чинише прељубу за другим боговима, и клањаше им се; брзо зађоше с пута којим идоше оци њихови слушајући заповијести Господње; они не чинише тако.
18. И кад им Господ подизаше судије, бијаше Господ са сваким судијом, и избављаше их из руку непријатеља њиховијех свега вијека судијина; јер се сажали Господу због њихова уздисања на оне који им криво чињаху и који их цвијељаху.
19. А кад судија умрије, они се враћаху опет и биваху гори од отаца својих идући за боговима другим и служећи им и клањајући им се; не остављаху се дјела својих нити путова својих опаких.
20. Зато се распали гњев Господњи на Израиља, и рече: Кад је тај народ преступио мој завјет који сам заповједио оцима њиховијем, и не послушаше гласа мојега,
21. Ни ја нећу више ниједнога гонити испред њих између народа које остави Исус кад умрије,
22. *Да њима кушам Израиља хоће ли се држати пута Господњега ходећи по њему, као што су се држали оци њихови, или неће. [*Суд 3, 1, 4.]
23. И Господ остави те народе и не изагна их одмах не предавши их у руке Исусу."

  "sud3": "---------------------------------
КЊИГА О СУДИЈАМА
Глава 3. 
Идолопоклонство и подјармљење синова Израиљевих. Ослобађају их судије Готонило, Аод и Самегар.
---------------------------------
1. А ово су *народи које остави Господ да њима куша Израиља, све оне који не знаху за ратове Хананске, [*Суд 2, 22.]
2. Да би барем натражје синова Израиљевијех знало и разумјело што је рат, барем они који од прије нијесу знали:
3. *Пет кнежевина Филистејских, и сви Хананеји и Сидонци и Јевеји, који живљаху на гори Ливану од горе Вал-Ермона до Емата. [*ИНав 13, 3.]
4. Ти народи осташе да се Израиљ њима куша, да се види хоће ли слушати заповијести Господње, које је заповједио оцима њиховијем преко Мојсија.
5. И живљаху синови Израиљеви усред Хананеја и Хетеја и Амореја и Ферезеја и Јевеја и Јевусеја.
6. И *жењаху се кћерима њиховијем и удаваху кћери своје за синове њихове, и служаху боговима њиховијем. [*5 Мој 7, 3.]
7. И чињаху синови Израиљеви што је зло пред Господом, и заборавише Господа Бога својега и служаху Валима и луговима.
8. Зато се разгњеви Господ на Израиља, и даде их у руке Хусан-Рисатајиму, цару Месопотамском; и служише синови Израиљеви Хусан-Рисатајиму осам година.
9. Потом вапише синови Израиљеви ка Господу, и подиже Господ избавитеља синовима Израиљевијем да их избави, *Готонила, сина Кенезова, млађега брата Халевова, [*Суд 1, 13.]
10. И *бијаше на њему дух Господњи, и суђаше Израиљу; и изиде на војску, и предаде му Господ у руке Хусан-Рисатајима, цара Месопотамскога; и рука његова надјача Хусан-Рисатајима. [*Суд 6, 34.]
11. И земља би мирна четрдесет година. Потом умрије Готонило, син Кенезов.
12. А синови Израиљеви стадоше опет чинити што је зло пред Господом; а Господ укријепи Еглона, цара Моавскога, на Израиља, јер чињаху што је зло пред Господом.
13. Јер скупи к себи синове Амонове и Амалике, и изашавши поби Израиља, и освојише *град палмов. [*Суд 1, 16.]
14. И синови Израиљеви служише Еглону, цару Моавском, осамнаест година.
15. Потом вапише синови Израиљеви ка Господу; и Господ им подиже избавитеља Аода, сина Гире сина Венијаминова, човјека који бијаше љевак. И послаше синови Израиљеви по њему дар Еглону, цару Моавском.
16. А Аод начини себи мач с обје стране оштар, од лакта у дужину; и припаса га под хаљине своје уз десну бедрицу.
17. И однесе дар Еглону, цару Моавском; а Еглон бјеше човјек врло дебео.
18. И кад предаде дар, отпусти људе који су носили дар.
19. Па сам вратив се од ликова каменијех, који бијаху код Галгала, рече: Имам, царе, неку тајну да ти кажем. А он рече: Мучи! И отидоше од њега сви који стајаху пред њим.
20. А Аод приступи к њему; а он сјеђаше сам у љетној соби; па рече Аод: Ријеч Божију имам да ти кажем. Тада он уста с пријестола.
21. А Аод потеже лијевом руком својом и узе мач од десне бедрице, и сатјера му га у трбух,
22. И држак уђе за мачем, и сало се склопи за мачем, те не може извући мача из трбуха; и изиде нечист.
23. Потом изиде Аод из собе, и затвори врата за собом и закључа.
24. А кад он отиде, дођоше слуге, и погледаше, а то врата од собе закључана, па рекоше: Ваља да иде напоље у клијети до љетне собе.
25. И већ им се досади чекати, а врата се од собе не отварају, те узеше кључ и отворише, а гле, господар им лежи на земљи мртав.
26. А Аод, докле се они забавише, побјеже и прође ликове камене и утече у Сеирот.
27. И кад дође, затруби у трубу у гори Јефремовој; и сиђоше с њим синови Израиљеви с горе, а он напријед.
28. Па им рече: Хајдете за мном, јер Господ предаде вам у руке непријатеље ваше Моавце. И сидоше за њим, и узеше Моавцима бродове Јорданске, и не дадијаху никоме пријећи.
29. И тада побише Моавце, око десет тисућа људи, све богате и храбре, и ниједан не утјече.
30. Тако у тај дан потпадоше Моавци под руку Израиљеву; и земља би мирна осамдесет година.
31. А послије њега наста Самегар, син Анатов, и поби шест стотина Филистеја останом волујским, и избави и он Израиља."

  "sud4": "---------------------------------
КЊИГА О СУДИЈАМА
Глава 4. 
Јавин злоставља синове Израиљеве, а њега побјеђују Варак и Девора. Јаиља убија Сисару.
---------------------------------
1. А по смрти Аодовој опет синови Израиљеви чинише што је зло пред Господом.
2. И Господ их даде у руке Јавину, цару Хананском, који владаше у Асору, а војсци његовој бјеше војвода Сисара, који живљаше у Аросету незнабожачком.
3. И синови Израиљеви вапише ка Господу; јер он имаше девет стотина гвозденијех кола, и веома притјешњаваше синове Израиљеве двадесет година.
4. У то вријеме Девора пророчица, жена Лафидотова, суђаше Израиљу.
5. И Девора становаше под палмом између Раме и Ветиља у гори Јефремовој, и долажаху к њој синови Израиљеви на суд.
6. А она пославши, дозва Варака, сина Авинејемова, из Кедеса Нефталимова, и рече му: Није ли заповједио Господ Бог Израиљев: Иди, скупи народ на гору Тавор, и узми са собом десет тисућа људи између синова Нефталимовијех и синова Завулоновијех?
7. Јер ћу довести к теби на поток Кисон Сисару, војводу Јавинова, и кола његова и људство његово, и предаћу га теби у руке.
8. А Варак јој рече: Ако ћеш ти ићи са мном, ићи ћу; ако ли нећеш ићи са мном, нећу ићи.
9. А она рече: Ја ћу ићи с тобом, али нећеш имати славе на путу којим ћеш ићи; јер ће жени у руку дати Господ Сисару. И уставши Девора отиде с Вараком у Кедес.
10. И Варак, сазвавши синове Завулонове и Нефталимове у Кедес, поведе за собом десет тисућа људи; и Девора иђаше с њим.
11. А Евер *Кенејин бјеше се одвојио од Кенеја, од синова † Овава, таста Мојсијева, и бјеше разапео свој шатор код храстова Занајимских, а то је код Кедеса. [*Суд 1, 16; † 4 Мој 10, 29.]
12. И јавише Сисари да је изашао Варак, син Авинејемов, на гору Тавор.
13. И Сисара скупи сва кола своја, девет стотина кола гвозденијех, и сав народ који бијаше с њим од Аросета незнабожачкога до потока Кисона.
14. Тада рече Девора Вараку: Устани, јер је ово дан у који ти даде Господ Сисару у руке. Не иде ли Господ пред тобом? И Варак сиђе с горе Тавора, и десет тисућа људи за њим.
15. И Господ смете Сисару и сва кола његова и сву војску оштрим мачем пред Вараком; и Сисара сиђе с кола својих и побјеже пјешице.
16. А Варак потјера кола и војску до Аросета незнабожачкога; и паде сва војска Сисарина од оштрога мача, не оста ниједан.
17. А Сисара утјече пјешице до шатора Јаиље, жене Евера Кенејина; јер бијаше мир међу Јавином, царем Асорским, и домом Евера Кенеина.
18. И изиде Јаиља насусрет Сисари, и рече му: Склони се, господару, склони се код мене; не бој се. И он се склони код ње у шатор, и она га покри покривачем.
19. А он јој рече: Дај ми мало воде да се напијем, јер сам жедан. А она отвори мијех млијека и напоји га, па га покри.
20. А он јој рече: Стој на вратима од шатора, и ако ко дође и запита те и рече: Има ли ту ко? реци: Нема.
21. Тада Јаиља, жена Еверова, узе колац од шатора, и узе маљ у руку, и приступи к њему полако, и сатјера му колац кроз слијепе очи, те прође у земљу, кад спаваше тврдо уморан, и умрије.
22. И гле, Варак тјераше Сисару, и Јаиља му изиде насусрет, и рече му: Ходи да ти покажем човјека којега тражиш. И уђе к њој, и гле, Сисара лежаше мртав, и колац му у слијепијем очима.
23. Тако покори Бог у онај дан Јавина, цара Хананскога, пред синовима Израиљевијем.
24. И рука синова Израиљевијех биваше све тежа Јавину, цару Хананском, докле не истријебише Јавина, цара Хананскога."

  "sud5": "---------------------------------
КЊИГА О СУДИЈАМА
Глава 5. 
Деворина и Варакова захвална пјесма.
---------------------------------
1. И у тај дан пјева Девора и Варак, син Авинејемов, говорећи:
2. Благосиљајте Господа што учини освету у Израиљу и што народ драговољно приста.
3. Чујте цареви, слушајте кнезови; ја, ја ћу Господу пјевати, попијеваћу Господу Богу Израиљеву.
4. Господе! *Кад си слазио са Сира, кад си ишао из поља Едомскога, † земља се тресијаше, и небеса капаху, облаци капаху водом. [*5 Мој 33, 2; † Авак 3, 3.]
5. Брда се растапаху пред Господом; тај Синај пред Господом Богом Израиљевијем.
6. За времена *Самегара, сина Анатова, за времена Јаиљина неста путова, и који иђаху стазама, иђаху кривијем путовима. [*Суд 3, 31.]
7. Неста села у Израиљу, неста их, докле не настах ја, Девора, докле не настах мајка Израиљу.
8. Он изабра нове богове, тада рат бијаше на вратима; *виђаше ли се штит или копље међу четрдесет тисућа у Израиљу? [*1 Сам 13, 19, 22.]
9. Срце се моје привило к управитељима Израиљевијем, који драговољно присташе између народа. Благосиљајте Господа.
10. *Који јашете на бијелијем магарицама, који сједите у суду и који ходите по путовима, приповиједајте. [*Суд 10, 4; 12, 14.]
11. Престала је праска стрељачка на мјестима гдје се вода црпе; ондје нека приповиједају правду Господњу, правду к селима његовијем у Израиљу; тада ће народ Господњи слазити на врата.
12. Устани, устани, Деворо; устани, устани, запјевај пјесму; устани, Вараче, води у ропство робље своје, сине Авинејемов.
13. Сада ће потлачени овладати силнима из народа; Господ ми даде да владам силнима.
14. Из Јефрема изиде коријен њихов на Амалике; за тобом бјеше Венијамин с народом твојим; од Махира изидоше који постављају законе, а од Завулона писари.
15. И кнезови Исахарови бише с Девором, Исахар као и Варак би послан у долину с људима које вођаше. У дијелу Рувимову бијаху људи високих мисли.
16. Што си сједио међу торовима слушајући како блеје стада? У дијелу Рувимову бијаху људи високих мисли.
17. Галад оста с ону страну Јордана; а Дан што се забави код лађа? Асир зашто сједе на обали морској и у кршевима својим оста?
18. Завулон је народ који даде душу своју на смрт, тако и Нефталим, на високом пољу.
19. Дођоше цареви, бише се; бише се цареви Ханански у Танаху на води Мегидској; али ни мрве сребра не добише.
20. С неба се војева, *звијезде с мјеста својих војеваше на Сисару. [*Суд 4, 15.]
21. Поток Кисон однесе их, поток Кадимин, поток Кисон; погазила си, душо моја, снажно.
22. Тада изотпадаше коњма копита од тјерања јунака њиховијех.
23. Проклињите Мироз, рече анђео Господњи, проклињите становнике његове; јер не дођоше у помоћ Господу, у помоћ Господу с јунацима.
24. Да је благословена мимо жене Јаиља, жена Евера Кенејина; мимо жене у шаторима да је благословена.
25. *Заиска воде, млијека му даде, у господској здјели донесе му повлаку. [*Суд 4, 19.]
26. Лијевом руком маши се за колац, а десном за маљ ковачки, и удари Сисару, размрска му главу; прободе и проби му слијепе очи.
27. Међу ноге њезине сави се, паде, лежа; међу ноге њезине сави се, паде; гдје се сави, ондје паде мртав.
28. С прозора гледаше мајка Сисарина, и кроз решетку викаше: Што се тако дуго не враћају кола његова? Што се тако полако мичу точкови кола његовијех?
29. Најмудрије између дворкиња њезинијех одговараху јој, а и сама одговараше себи:
30. Нијесу ли нашли? Не дијеле ли плијен? По једну дјевојку, по двије дјевојке на свакога. Плијен шарен Сисари, плијен шарен, везен; шарен, везен с обје стране, око врата онима који заплијенише.
31. Тако да изгину сви непријатељи твоји, Господе; а који те љубе да буду као сунце кад излази у сили својој. И земља би мирна четрдесет година."

  "sud6": "---------------------------------
КЊИГА О СУДИЈАМА
Глава 6. 
Мадијанци злостављају Израиљце. Гедеон позван за судију.
---------------------------------
1. А синови Израиљеви чинише што је зло пред Господом, и Господ их даде у руке Мадијанима за седам година.
2. И осили рука Мадијанска над Израиљем, те од страха Мадијанскога начинише себи синови Израиљеви јаме које су по горама, и пећине и ограде.
3. И кад би Израиљци посијали, долажаху Мадијани и Амалици и источни народ, долажаху на њих.
4. И ставши у око против њих, *потираху род земаљски дори до Газе, и не остављаху хране у Израиљу, ни овце ни вола ни магарца. [*5 Мој 28, 33.]
5. Јер се подизаху са стадима својим и са шаторима својим, и долажаху као скакавци, тако много, и не бјеше броја њима ни камилама њиховијем, и долазећи у земљу пустошаху је.
6. Тада осиромаши Израиљ веома од Мадијана, и повикаше ка Господу синови Израиљеви.
7. А кад повикаше синови Израиљеви ка Господу од Мадијана,
8. Господ посла пророка к синовима Израиљевијем, а он им рече: Овако вели Господ Бог Израиљев: Ја сам вас извео из Мисира, и извео сам вас из дома ропскога,
9. И избавио сам вас из руке Мисирске и из руке свијех онијех који вас мучаху; и одагнао сам их испред вас, и дао сам вама земљу њихову.
10. Пак вам рекох: Ја сам Господ Бог ваш, не бојте се богова Амореја у којих земљи живите. Али не послушасте гласа мојега.
11. Потом дође анђео Господњи и сједе под храстом у Офри, који бијаше Јоаса Авијезерита; а син његов Гедеон врсијаше пшеницу на гумну да би побјегао с њом од Мадијана.
12. И јави му се анђео Господњи и рече му: Господ је с тобом, храбри јуначе!
13. А Гедеон му рече: O господару мој! Кад је Господ с нама, зашто нас снађе све ово? И гдје су сва чудеса његова која нам приповиједаше оци наши говорећи: Није ли нас Господ извео из Мисира? А сада нас је оставио Господ и предао нас у руке Мадијанима.
14. А Господ га погледа и рече му: *Иди у тој сили својој и избавићеш Израиља из руку Мадијанских. Не послах ли те? [*1 Сам 12, 11; Јев 11, 32.]
15. А он му рече: O Господе, чим ћу избавити Израиља? Ето, род је мој најсиромашнији у племену Манасијину, а ја сам најмањи у дому оца својега.
16. Тада му рече Господ: *Ја ћу бити с тобом, те ћеш побити Мадијанце као једнога. [*2 Мој 3, 12.]
17. А Гедеон му рече: Ако сам нашао милост пред тобом, дај ми знак да ти говориш са мном.
18. *Немој отићи одавде докле се ја не вратим к теби и донесем дар свој и ставим преда те. А он рече: Чекаћу докле се вратиш. [*Суд 13, 15.]
19. Тада отиде Гедеон, и зготови јаре и од ефе брашна хљебове пријесне, и метну месо у котарицу а јуху у лонац, и донесе му под храст и постави.
20. А анђео Божји рече му: Узми то месо и те хљебове пријесне и метни на ону стијену, а јуху пролиј. И он учини тако.
21. Тада анђео Господњи пружи крај од штапа који му бјеше у руци и дотаче се меса и хљебова пријеснијех; и *подиже се огањ са стијене и спали месо и хљебове пријесне. И анђео Господњи отиде испред очију његовијех. [*3 Мој 9, 24.]
22. А Гедеон, *видећи да бјеше анђео Господњи, рече: Ах, Господе Боже! Зато ли видјех анђела Господњега лицем к лицу? [*Суд 13, 21.]
23. А Господ му рече: Буди миран, не бој се, нећеш умријети.
24. И Гедеон начини ондје олтар Господу и назва га мир Господњи. Стоји и данас у Офри Авијезеритској.
25. И исту ноћ рече му Господ: Узми јунца који је оца твојега, јунца другога од седам година; и раскопај олтар Валов који има отац твој, и исијеци луг који је код њега.
26. И начини олтар Господу Богу својему наврх ове стијене, на згодну мјесту; па онда узми другога јунца и принеси жртву паљеницу на дрвима онога луга који исијечеш.
27. Тада узе Гедеон десет људи између слуга својих и учини како му заповједи Господ; али се бојаше дома оца својега и мјештана, те не учини дању него учини ноћу.
28. А кад ујутру усташе мјештани, а то раскопан олтар Валов и луг код њега исјечен; а јунац други принесен на жртву паљеницу на олтару начињеном.
29. И рекоше један другому: Ко то учини? И траживши и распитавши рекоше: Гедеон, син Јоасов, учини то.
30. Па рекоше мјештани Јоасу: Изведи сина својега да се погуби што раскопа олтар Валов и што исијече луг код њега.
31. А Јоас рече свјема који стајаху око њега: Ви ли хоћете да браните Вала? Ви ли хоћете да га избавите? Ко га брани, погинуће јутрос. Ако је бог, нека сам расправи с њим што му је раскопао олтар.
32. И прозва га онога дана Јеровал говорећи: Нека расправи с њим Вал што му раскопа олтар.
33. А сви Мадијани и Амалици и источни народ бијаху се скупили и прешавши преко Јордана, бијаху стали у око у долини Језраелу,
34. А *дух Господњи наоружа Гедеона, и он затруби у трубу и скупи око себе породицу Авијезерову. [*Суд 3, 10.]
35. И посла гласнике по свему племену Манасијину, и скупише се око њега; посла гласнике и у племе Асирово и Завулоново и Нефталимово, те и они изидоше пред њих.
36. Тада рече Гедеон Богу: Ако ћеш ти избавити мојом руком Израиља, као што си рекао,
37. Ево, ја ћу метнути руно на гумну: ако роса буде само на руну а по свој земљи сухо, онда ћу знати да ћеш мојом руком избавити Израиља, као што си рекао.
38. И би тако; јер када уста сјутрадан, исциједи руно и истече росе из руна пуна здјела.
39. Опет рече Гедеон Богу: *Немој се гњевити на ме, да проговорим још једном; да обидем руном још једном, нека буде само руно сухо, а по свој земљи нека буде роса. [*1 Мој 18, 32.]
40. И Бог учини тако ону ноћ; и би само руно сухо, а по свој земљи би роса."

  "sud7": "---------------------------------
КЊИГА О СУДИЈАМА
Глава 7. 
Гедеон побјеђује Мадијанце.
---------------------------------
1. И урани *Јеровал, то је Гедеон, и сав народ што бијаше с њим, и стадоше у око код извора Арода; а војска Мадијанска бјеше му са сјевера крај горе Мореха у долини. [*Суд 6, 32.]
2. А Господ рече Гедеону: Много је народа с тобом, зато им нећу дати Мадијана у руке да се не би хвалио Израиљ супрот мени говорећи: Моја ме рука избави.
3. Него сада огласи да чује народ и реци: *Ко се боји и кога је страх, нека се врати и нек иде одмах ка гори Галаду. И врати се из народа двадесет и двије тисуће; а десет тисућа оста. [*5 Мој 20, 8.]
4. Опет рече Господ Гедеону: Још је много народа; сведи их на воду, и ондје ћу ти их пребрати; за којега ти год речем: Тај нека иде с тобом, нека иде с тобом; а за кога ти год речем: Тај нека не иде с тобом, нека не иде.
5. И сведе народ на воду; а Господ рече Гедеону: Који стане лаптати језиком воду, као што лапће пас, метни га на страну; тако и свакога који клекне на кољена да пије.
6. И онијех који лапташе, руком својом к устима принесавши воду, бјеше три стотине људи; а сав остали народ клече на кољена своја да пију воде.
7. Тада рече Господ Гедеону: *С тијех триста људи који лапташе воду избавићу вас и предаћу ти у руке Мадијане; нека, дакле, одлази сав овај народ сваки на своје мјесто. [*1 Сам 14, 6.]
8. И народ узе брашњенице и трубе; и Гедеон отпусти све људе Израиљце да иду сваки у свој шатор, а онијех триста људи задржа. А око Мадијански бијаше ниже њега у долини.
9. И ону ноћ рече му Господ: Устани, сиђи у око, јер ти га дадох у руке.
10. Ако ли се бојиш сам сићи, сиђи у око с Фуром, момком својим,
11. И чућеш шта говоре, па ће ти осилити руке и ударићеш на око. И сиђе он и Фура, момак његов, до краја војске која бијаше у околу.
12. А Мадијани и Амалици и сав народ источни лежаху по долини као скакавци, тако их бјеше много; и камилама њиховијем не бјеше броја; бјеше их много као пијеска по обали морској,
13. И кад дође Гедеон, а то један приповиједаше другу својему сан, и говораше: Гле, усних, а то печен хљеб јечмен котрљаше се к околу Мадијанском и дође до шатора и стаде ударати о њих, те падаху, и испремета их, и попадаше шатори.
14. А друг му одговори и рече: То није друго него мач Гедеона, сина Јоасова, човјека Израиљца; предао му је у руке Бог Мадијане и сав овај око.
15. И кад Гедеон чу како онај приповједи сан и како га овај истумачи, поклони се и врати се у око Израиљски и рече: Устајте, јер вам даде Господ у руке око Мадијански.
16. Потом раздијели триста људи у три чете, и даде свакоме по трубу у руку и по празан жбан и по луч у жбан.
17. И рече им: На мене гледајте, па тако чините; гле, ја ћу доћи на крај окола, па шта ја ушчиним, то чините.
18. Кад ја затрубим у трубу и сви који буду са мном, тада и ви затрубите у трубе око свега окола, и вичите: Мач Господњи и Гедеонов.
19. И дође Гедеон и сто људи што бијаху с њим на крај окола, у почетак средње страже, истом бијаху промијенили стражу; а они затрубише у трубе, и полупаше жбанове које имаху у рукама.
20. Тако три чете затрубише у трубе и полупаше жбанове, и држаху у лијевој руци лучеве, а у десној трубе трубећи, и повикаше: Мач Господњи и Гедеонов.
21. И стадоше сваки на свом мјесту око војске; а сва се војска смете и стадоше викати и бјежати.
22. А кад затрубише у трубе онијех три стотине, Господ обрати мач свакоме на друга његова по свему околу, те побјеже војска до Вет-Асете, у Зерерат, до обале Авел-меолске код Тавата.
23. А Израиљци из племена Нефталимова и Асирова и из свега племена Манасијина стекоше се и гонише Мадијане.
24. И Гедеон посла гласнике по свој гори Јефремовој говорећи: Сиђите пред Мадијане и ухватите им воде до Ветваре дуж Јордана. И стекоше се сви људи из племена Јефремова и ухватише воде до Ветваре дуж Јордана.
25. И ухватише два кнеза Мадијанска, Орива и Зива, и убише Орива на стијени Оривовој, а Зива убише код тијеска Зивова; и гонише Мадијане, и донесоше главу Оривову и Зивову ка Гедеону преко Јордана."

  "sud8": "---------------------------------
КЊИГА О СУДИЈАМА
Глава 8. 
Гедеон гони неиријатеља. Његова дјеца и његова смрт.
---------------------------------
1. А *људи од племена Јефремова рекоше му: Шта нам то учини те нас не позва кад пође у бој на Мадијане? И викаху на њ жестоко. [*Суд 12, 1; 1 Сам 19, 41.]
2. А он им рече: Па шта сам учинио тако као ви? Није ли пабирчење Јефремово боље него берба Авијезерова?
3. Вама је у руке дао Господ кнезове Мадијанске, Орива и Зива; па што ја могох учинити тако као ви? Тада се утиша дух њихов према њему кад тако говори.
4. А кад Гедеон дође на Јордан, пријеђе преко њега с триста људи који бјеху с њим, а бјеху уморни гонећи.
5. Па рече људима Сокоћанима: Дајте неколико хљебова народу који иде за мном, јер су уморни, а ја гоним Зевеја и Салмана, цареве Мадијанске.
6. А главари Сокотски рекоше му: Је ли песница Зевејева и Салманова већ у твојој руци да дамо хљеба твојој војсци?
7. А Гедеон им рече: Кад ми Бог преда Зевеја и Салмана у руку, тада ћу помлатити тјелеса ваша трњем из ове пустиње и драчом.
8. И отиде оданде у Фануил, и рече Фануиљанима исто онако, а они му одговорише као што одговорише људи у Сокоту.
9. Зато и људима Фануиљанима рече: Кад се вратим здраво, развалићу ту кулу.
10. А Зевеј и Салман бијаху у Каркору, и војска њихова с њима, око петнаест тисућа, што их год оста од све војске источне; а побијенијех бијаше сто и двадесет тисућа људи који махаху мачем.
11. И отиде Гедеон преко онијех што живе под шаторима, с истока Нови и Јогвеји, и удари на војску кад војска стајаше безбрижна.
12. А Зевеј и Салман побјегоше, а он их потјера, и ухвати два цара Мадијанска, Зевеја и Салмана, и распуди сву војску.
13. И врати се Гедеон, син Јоасов, из боја прије сунчанога рођаја.
14. И ухвати момка из Сокота и испитива га; а он му пописа кнезове Сокотске и старјешине, седамдесет и седам људи.
15. Па кад дође к Сокоћанима, рече: Ево Зевеја и Салмана за које ми се ругасте говорећи: Је ли песница Зевејева и Салманова већ у твојој руци да дамо хљеба уморнијем људима твојим?
16. И узевши старјешине онога мјеста и трња из пустиње и драче, даде на њима углед Сокоћанима.
17. И кулу Фануилску развали и поби људе тамошње.
18. Потом рече Зевеју и Салману: Какви бјеху људи које побисте на Тавору? А они рекоше: Такви као ти; сваки бјеше на очима као царски син.
19. А он рече: То бјеху моја браћа, синови моје матере. Тако Господ био жив! Да сте их оставили у животу, не бих вас погубио.
20. Тада рече Јетеру, првенцу својему: Устани, погуби их. Али дијете не извуче мача својега, јер се бојаше, јер бјеше још дијете.
21. Тада рече Зевеј и Салман: Устани ти, уложи на нас; јер какав је човјек, онака му је и снага. И уставши Гедеон погуби Зевеја и Салмана, и узе мјесечиће који бијаху о вратовима камила њиховијех,
22. Потом рекоше Израиљци Гедеону: Буди нам господар ти и син твој и син сина твојега, јер си нас избавио из руке Мадијанске.
23. А Гедеон им рече: Нећу вам ја бити господар, нити ће вам син мој бити господар; Господ ће вам бити Господар.
24. Још им рече Гедеон: Једно ћу искати од вас: Да ми дате сваки гривну од плијена својега. А гривне имаху златне, јер бјеху Исмаиљци.
25. И одговорише: Даћемо драге воље. И разастрвши хаљину, бацаше на њу гривне, сваки од плијена својега.
26. И бјеше на меру златнијех гривана што изиска тисућа и седам стотина сикала злата, осим мјесечића и ланчића и хаљина скерлетнијех, што ношаху цареви Мадијански, и осим литарова што бијаху око врата камила њиховијех.
27. И Гедеон *начини од тога оплећак, и остави га у својем граду Офри; и ондје сав Израиљ стаде чинити прељубу за њим, и би Гедеону и дому његову замка. [*Суд 17, 5.]
28. Тако бише покорени Мадијани пред синовима Израиљевијем, и више не дигоше главе. И *земља би мирна четрдесет година за вијека Гедеонова. [*Суд 5, 31.]
29. И отишав Јеровал, син Јоасов, оста у својој кући.
30. А имаше Гедеон седамдесет синова који изидоше од бедара његовијех, јер имаше много жена.
31. А иноча његова, која бијаше у Сихему, и она му роди сина и надје му име Авимелех.
32. Потом умрије Гедеон, син Јоасов, у доброј старости, и би погребен у гробу Јоаса, оца својега Авијезерита, у Офри.
33. А кад умрије Гедеон, опет синови Израиљеви чинише прељубу за Валима, и *поставише себи Вал-Верита за бога. [*Суд 9, 4.]
34. И не сјећаше се синови Израиљеви Господа Бога својега, који их је избавио из руку свијех непријатеља њиховијех унаоколо,
35. И не учинише милости дому Јеровала Гедеона према свему добру што је он учинио Израиљу."

  "sud9": "---------------------------------
КЊИГА О СУДИЈАМА
Глава 9. 
Авимелехово братоубиство, царовања и нечастан свршетак. Јотамова басна.
---------------------------------
1. И Авимелех, син Јеровалов отиде у Сихем *к браћи матере своје и рече њима и свему роду отачкога дома матере своје говорећи: [*Суд 8, 31.]
2. Кажите свијем Сихемљанима: Шта вам је боље, да су вам господари седамдесет људи, сви синови Јеровалови, или да вам је господар један човјек? И опомињите се да сам ја кост ваша и тијело ваше.
3. Тада рекоше браћа матере његове за њ свијем Сихемљанима све те ријечи, и срце њихово приви се к Авимелеху, јер рекоше: Наш је брат.
4. И дадоше му седамдесет сикала сребра из дома *Вал-Веритова, за које најми Авимелех људи празнова и скитница, те иђаху за њим. [*Суд 8, 33.]
5. И дође у кућу оца својега у Офру, и поби браћу своју, синове Јеровалове, седамдесет људи, на једном камену; али оста Јотам, најмлађи син Јеровалов, јер се сакри.
6. Тада се скупише сви Сихемљани и сав дом Милов, и отидоше и поставише Авимелеха царем *код храста који стоји у Сихему. [*ИНав 24, 26.]
7. А кад то јавише Јотаму, отиде и стаде наврх горе Гаризина, и подигавши глас свој повика и рече им: Чујте ме, Сихемљани, тако вас Бог чуо!
8. Ишла дрвета да помажу себи цара, па рекоше маслини: Буди нам цар.
9. А маслина им рече: Зар ја да оставим претилину своју којом се част чини Богу и људима, па да идем да тумарам за друга дрвета?
10. Потом рекоше дрвета смокви: Ходи ти, буди нам цар.
11. А смоква им рече: Зар ја да оставим сласт своју и красни род свој, па да идем да тумарам за друга дрвета?
12. Тада рекоше дрвета виновој лози: Ходи ти, буди нам цар.
13. А лоза им рече: Зар ја да оставим вино своје које весели Бога и људе, па да идем да тумарам за друга дрвета?
14. Тада сва дрвета рекоше трну: Ходи ти, буди нам цар.
15. А трн одговори дрветима: Ако доиста хоћете мене да помажете себи за цара, ходите склоните се у хлад мој; ако ли нећете, нека изиде огањ из трна и спали кедре Ливанске.
16. Тако сада, јесте ли право и поштено радили поставивши Авимелеха царем? И јесте ли добро учинили Јеровалу и дому његову? И јесте ли му учинили како вас је задужио?
17. Јер је отац мој војевао за вас и није марио за живот свој, и избавио вас је из руку Мадијанских.
18. А ви данас устасте на дом оца мојега, и побисте синове његове, седамдесет људи, на једном камену, и постависте царем Авимелеха, сина слушкиње његове, над Сихемљанима зато што је брат ваш.
19. Ако сте право и поштено радили данас према Јеровалу и његову дому, веселите се с Авимелеха и он нека се весели с вас.
20. Ако ли нијесте, *нека изиде огањ од Авимелеха и спали Сихемљане и дом Милов, и нека изиде огањ од Сихемљана и од дома Милова и спали Авимелеха. [*Суд 9, 57.]
21. Тада побјеже Јотам, и побјегав дође у Вир, и ондје оста бојећи се Авимелеха, брата својега.
22. И влада Авимелех Израиљем три године.
23. Али Бог пусти злу вољу међу Авимелеха и међу Сихемљане; и Сихемљани изневјерише Авимелеха,
24. Да би се осветила неправда учињена на седамдесет синова Јероваловијех, и крв њихова да би дошла на Авимелеха, брата њихова, који их уби, и на Сихемљане, који укријепише руку његову да убије браћу своју.
25. И Сихемљани пометаше му засједе по врховима горским, па плијењаху све који пролажаху мимо њих онијем путем. И би јављено Авимелеху.
26. Потом дође Гал, син Еведов, са својом браћом, и уљезоше у Сихем, и Сихемљани се поуздаше у њ.
27. И изашавши у поље, браше винограде своје и газише грожђе, и веселише се; и уђоше у кућу бога својега, и једоше и пише, и псоваше Авимелеха.
28. И Гал, син Еведов, рече: Ко је Авимелех и шта је Сихем да му служимо? Није ли син Јеровалов? А Зевул није ли његов пристав? Служите синовима *Емора, оца Сихемова. А што бисмо служили тому? [*1 Мој 34, 2.]
29. O кад би тај народ био под мојом руком да сметнем Авимелеха! И рече Авимелеху: Прикупи војску своју и изиди.
30. А кад чу Зевул, управитељ градски, ријечи Гала, сина Еведова, разгњеви се врло.
31. И посла тајно посланике к Авимелеху и поручи му: Ево Гал, син Еведов, и браћа му дођоше у Сихем и ево побунише град на те.
32. Него устани ноћу ти и народ што је с тобом, и засједи у пољу.
33. А ујутру кад сунце огране, дигни се и удари на град; и ево он и народ који је с њим изаћи ће преда те, па учини с њим што ти може рука.
34. И Авимелех уста ноћу и сав народ што бјеше с њим; и засједоше Сихему у четири чете.
35. А Гал, син Еведов, изиде и стаде пред вратима градским; а Авимелех и народ што бјеше с њим изиде из засједе.
36. А Гал видјев народ рече Зевулу: Ено, народ слази сврх горе. А Зевул му одговори: Од сјена горскога чине ти се људи.
37. Опет проговори Гал и рече: Ено народ слази с виса, и чета једна иде путем к шуми Меоненимској.
38. А Зевул му рече: Гдје су ти сада уста којима си говорио: Ко је Авимелех да му служимо? Није ли то онај народ који си презирао? Изиди сада и биј се с њим.
39. И изиде Гал пред Сихемљанима, и поби се с Авимелехом.
40. Али Авимелех га потјера, и он побјеже од њега; и падоше многи побијени до самијех врата градских.
41. И Авимелех оста у Аруми; а Зевул истјера Гала и браћу његову, те не могаху сједети у Сихему.
42. А сјутрадан изиде народ у поље, и би јављено Авимелеху.
43. А он узе народ свој и раздијели га у три чете, и намјести их у засједу у пољу; и кад видје гдје народ излази из града, скочи на њих и поби их.
44. Јер Авимелех и чета која бијаше с њим ударише и стадоше код врата градских; а друге двије чете ударише на све оне који бијаху у пољу, и побише их.
45. И Авимелех бијаше град цео онај дан, и узе га, и поби народ који бјеше у њему, и раскопа град и посија со по њему.
46. А кад то чуше који бијаху у кули Сихемској, уђоше у кулу куће *бога Верита. [*Суд 8, 33.]
47. И би јављено Авимелеху да су се ондје скупили сви који бијаху у кули Сихемској.
48. Тада Авимелех изиде на гору Салмон, он и сав народ што бјеше с њим; и узев Авимелех сјекиру у руку, одсијече грану од дрвета и подиже је и метну је на раме, и рече народу који бијаше с њим: Што видјесте да сам ја учинио, брзо чините као ја.
49. И сваки из народа одсијече себи грану, и пођоше за Авимелехом и пометаше гране око куле, и запалише њима град; и изгибоше сви који бијаху у кули Сихемској, око тисућу људи и жена.
50. Потом отиде Авимелех на Тевес, и стаде у око код Тевеса, и узе га.
51. А бијаше тврда кула усред града и у њу побјегоше сви људи и жене и сви грађани, и затворивши попеше се на кров од куле.
52. А Авимелех дође до куле и удари на њу, и дође до врата од куле да је запали огњем.
53. Али једна жена баци комад жрвња на главу Авимелеху и разби му главу.
54. А он брже *викну момка који му ношаше оружје и рече му: Извади мач свој и убиј ме да не реку за ме: Жена га је убила. И прободе га слуга његов, те умрије. [*1 Сам 31, 4.]
55. А кад видјеше Израиљци гдје погибе Авимелех, отидоше сваки у своје мјесто.
56. Тако плати Бог Авимелеху за зло које је учинио оцу својему убивши седамдесет браће своје.
57. И све зло људи Сихемљана поврати Бог на њихове главе, и стече им се *клетва Јотама, сина Јеровалова. [*Суд 9, 20.]"

  "sud10": "---------------------------------
КЊИГА О СУДИЈАМА
Глава 10. 
Судије Тола и Јаир. Филистејци и Амонци злостављају идолопоклоничке синове Израиљеве.
---------------------------------
1. A послије Авимелеха уста да избави Израиља Тола, син Фуве сина Додова, човјек племена Исахарова, који сјеђаше у Самиру у гори Јефремовој.
2. И би судија Израиљу двадесет и три године, па умрије и би погребен у Самиру.
3. Послије њега уста Јаир од племена Галадова, и би судија Израиљу двадесет и двије године;
4. И имаше тридесет синова који јахаху на тридесеторо магаради, и имаху тридесет градова који се зову Села Јаирова до данас и јесу у земљи Галадовој.
5. И умрије Јаир и би погребен у Камону.
6. А синови Израиљеви опет чинише што је зло пред Господом, и служише Валима и Астаротама, и боговима Сирским, и боговима Сидонским, и боговима Моавским, и боговима синова Амоновијех и боговима Филистејским; и оставише Господа и не служише му.
7. Зато се разгњеви Господ на Израиља, те их даде у руке Филистејима и у руке синовима Амоновијем.
8. А они газише и сатираше синове Израиљеве од оне године осамнаест година, све синове Израиљеве који бијаху с ону страну Јордана, у земљи Аморејској, која је у Галаду.
9. И пријеђоше синови Амонови преко Јордана да се бију и с Јудом и с Венијамином и с домом Јефремовијем; и би Израиљ у великој невољи.
10. Тада вапише синови Израиљеви ка Господу говорећи: Сагријешисмо ти што остависмо Бога својега и служисмо Валима.
11. А Господ рече синовима Израиљевијем: Од Мисираца и од Амореја и од синова Амоновијех и од Филистеја,
12. И од Сидоњана и од Амалика и од Маонаца, који вас мучише, нијесам ли вас избављао кад вапијасте к мени?
13. Али ви остависте мене и служисте другим боговима; зато вас више нећу избављати.
14. Идите и *вичите оне богове које сте изабрали, нека вас они избаве у невољи вашој. [*5 Мој 32, 37, 38; Јер 2, 28.]
15. А синови Израиљеви рекоше Господу: Сагријешисмо; чини с нама што ти је драго, само нас сада избави.
16. И побацаше између себе богове туђе и стадоше служити Господу; и сажали му се ради муке синова Израиљевијех.
17. А синови Амонови скупише се и стадоше у око у Галаду; скупише се и синови Израиљеви и стадоше у око у Миспи.
18. А народ и кнезови Галадски рекоше један другому: Ко ће почети бој са синовима Амоновијем? Он нека буде *поглавар свјема који живе у Галаду. [*Суд 11, 8, 11.]"

  "sud11": "---------------------------------
КЊИГА О СУДИЈАМА
Глава 11. 
Судија Јефтај, његова побједа и завјет.
---------------------------------
1. А Јефтај од Галада бијаше храбар јунак, али син једне курве с којом Галад роди Јефтаја.
2. Али Галаду и жена његова роди синова, па кад дорастоше синови те жене, отјераше Јефтаја рекавши му: Нећеш имати нашљедства у дому оца нашега, јер си син друге жене.
3. Зато побјеже Јефтај од браће своје, и настани се у земљи Тову; и стекоше се к њему људи *празнови, и иђаху с њим. [*Суд 9, 4; 1 Сам 22, 2.]
4. А послије некога времена завојштише синови Амонови на Израиља.
5. И кад завојштише синови Амонови на Израиља, отидоше старјешине Галадске да доведу Јефтаја из земље Това.
6. И рекоше Јефтају: Ходи и буди нам војвода да војујемо са синовима Амоновијем.
7. А Јефтај рече старјешинама Галадским: Не мрзите ли ви на ме, и не истјерасте ли ме из дома оца мојега? Што сте, дакле, дошли к мени сада кад сте у невољи?
8. *А старјешине Галадске рекоше Јефтају: Зато смо сада дошли опет к теби да пођеш с нама и да војујеш са синовима Амоновијем и да нам будеш поглавар свјема који живимо у Галаду. [*Суд 10, 18.]
9. А Јефтај рече старјешинама Галадским: Кад хоћете да ме одведете натраг да војујем са синовима Амоновијем, ако ми их да Господ, хоћу ли вам бити поглавар?
10. А старјешине Галадске рекоше Јефтају: Господ нека буде свједок међу нама ако не учинимо како си казао.
11. Тада отиде Јефтај са старјешинама Галадским, и народ га постави поглаварем и војводом над собом; и Јефтај изговори *пред Господом у Миспи све ријечи које бјеше рекао. [*Суд 20, 1.]
12. Потом посла Јефтај посланике к цару синова Амоновијех и поручи: Шта имаш ти са мном, те си дошао к мени да ратујеш по мојој земљи?
13. А цар синова Амоновијех рече посланицима Јефтајевим: Што је узео Израиљ моју земљу кад дође из Мисира, од Арнона до Јавока и до Јордана, сада, дакле, врати ми је с миром.
14. Али Јефтај посла опет посланике к цару синова Амоновијех,
15. И поручи му: Овако вели Јефтај: *Није узео Израиљ земље Моавске ни земље синова Амоновијех. [*5 Мој 2, 9, 19.]
16. Него изашавши из Мисира, пријеђе Израиљ преко пустиње до Црвенога мора и дође до Кадиса.
17. И *посла Израиљ посланике к цару Едомскому и рече: Пусти да прођем кроз твоју земљу. † Али не послуша цар Едомски. Посла такођер к цару Моавскому; али ни он не хтје. И тако стаја Израиљ у Кадису. [*4 Мој 20, 14, 17; † 4 Мој 20, 18, 21.]
18. Потом идући преко пустиње, обиде земљу Едомску и земљу Моавску, и дошавши с истока земљи Моавској, *стаде у око с ону страну Арнона; али не пријеђоше преко међе Моавске, јер Арнон бјеше међа Моавска. [*4 Мој 21, 13.]
19. Него *посла Израиљ посланике к Сиону, цару Аморејскому, цару Есевонскому, и рече му Израиљ: Допусти нам да прођемо кроз твоју земљу до својега мјеста. [*4 Мој 21, 21, 22; 5 Мој 2, 26, 27.]
20. Али Сион не вјерова Израиљу да га пусти да пријеђе преко међе његове, него Сион скупи сав свој народ и стадоше у око у Јаси, и поби се с Израиљем.
21. А Господ Бог Израиљев предаде Сиона и сав народ његов у руке синовима Израиљевијем, те их побише; и задоби Израиљ сву земљу Амореја који живљаху у оној земљи.
22. Задобише сву земљу Аморејску од Арнона до Јавока, и од пустиње до Јордана.
23. Тако је, дакле, Господ Бог Израиљев отјерао Амореје испред народа својега Израиља, па ти ли хоћеш да је земља њихова твоја?
24. Није ли твоје оно што ти да да је твоје *Хемос бог твој? Тако, кога год Господ Бог наш отјера испред нас, онога је земља наша. [*4 Мој 21, 29.]
25. Или си ти по чем бољи од *Валака, сина Сефорова, цара Моавскога? Је ли се он кад свађао са Израиљем? Је ли кад војевао с нама? [*4 Мој 22, 2.]
26. Израиљ живи у *Есевону и у селима његовијем и у † Ароиру и селима његовијем и по свијем градовима дуж Арнона три стотине година: Зашто не отесте за толико времена? [*4 Мој 21, 25; † 5 Мој 2, 36.]
27. И тако нијесам ја теби скривио, него ти мени чиниш зло ратујући на ме. Господ судија нек суди данас између синова Израиљевијех и синова Амоновијех.
28. Али цар синова Амоновијех не послуша ријечи које му поручи Јефтај.
29. И сиђе на Јефтаја дух Господњи, те прође кроз Галад и кроз Манасију, прође и Миспу Галадску, и од Миспе Галадске дође до синова Амоновијех.
30. И завјетова Јефтај завјет Господу и рече: Ако ми даш синове Амонове у руке,
31. Што год изиде на врата из куће моје у сусрет мени, кад се вратим здрав од синова Амоновијех, биће Господње, и принијећу на жртву паљеницу.
32. И тако дође Јефтај до синова Амоновијех да се бије с њима; и Господ му их даде у руке.
33. И поби их од Ароира па до Минита у двадесет градова и до равнице виноградске у боју врло великом; и синови Амонови бише покорени пред синовима Израиљевијем.
34. А кад се враћаше Јефтај кући својој у Миспу, гле, кћи његова изиде му на сусрет с бубњима и свиралама; она му бијаше јединица, и осим ње не имаше ни сина ни кћери.
35. Па кад је угледа, раздрије хаљине своје и рече: Ах, кћери моја! Веле ли ме обори! Ти си од онијех што ме цвијеле; *јер сам отворио уста своја ка Господу и не могу порећи. [*4 Мој 30, 3.]
36. А она му рече: Оче мој, кад си отворио уста своја ка Господу, учини ми како је изашло из уста твојих, кад те је Господ осветио од непријатеља твојих, синова Амоновијех.
37. Још рече оцу својему: Учини ми ово: Остави ме до два мјесеца да отидем да се попнем на горе да оплачем своје дјевојаштво с другама својим.
38. А он јој рече: Иди. И пусти је на два мјесеца, и она отиде с другама својим и оплакива дјевојаштво своје по горама.
39. А кад прођоше два мјесеца, врати се к оцу својему, и он сврши на њој завјет свој који бјеше завјетовао. А она не позна човјека. И поста обичај у Израиљу:
40. Да од године до године иду кћери Израиљеве да плачу за кћерју Јефтаја од Галада, четири дана у години."

  "sud12": "---------------------------------
КЊИГА О СУДИЈАМА
Глава 12. 
Пропаст племена Јефремовог. Авесан, Елон и Авдон судије у Израиљу.
---------------------------------
1. А људи од племена Јефремова скупише се и прешавши на сјевер, рекоше Јефтају: *Зашто си ишао у бој на синове Амонове а нас нијеси позвао да идемо с тобом? Спалићемо огњем дом твој и тебе. [*Суд 8, 1.]
2. А Јефтај им рече: Имах велику распру са синовима Амоновијем, ја и мој народ, и позвах вас, али ме не избависте из руку његовијех.
3. Па видећи да ме не избависте, ставих душу своју у руку своју, и отидох на синове Амонове, и Господ ми их даде у руке; па што сте сада дошли к мени да се бијете са мном?
4. Тада Јефтај скупи све људе од Галада, и удари на Јефрема; и људи од Галада побише Јефрема; јер говораху: Бјегунци сте Јефремови ви, људи од Галада, који се бавите међу Јефремом и међу Манасијом.
5. И Галад узе Јефрему бродове Јорданске. И кад који од Јефрема добјеже и рече: Пусти ме да пријеђем, рекоше му они од Галада: Јеси ли од Јефрема? И кад он рече: Нијесам,
6. Онда му рекоше: Реци: Шиболет. А он рече: Сиболет, не могући добро изговорити. Тада га ухватише и заклаше на броду Јорданском. И погибе у оно вријеме из племена Јефремова четрдесет и двије тисуће.
7. И Јефтај би судија Израиљу шест година; и умрије, и би погребен у граду Галадском.
8. А послије њега би судија Израиљу Авесан из Витлејема.
9. И имаше тридесет синова и тридесет кћери, које разуда из куће, а тридесет дјевојака доведе синовима својим из других кућа; и би судија Израиљу седам година.
10. Потом умрије Авесан, и би погребен у Витлејему.
11. А послије њега би судија Израиљу Елон од Завулона; он би судија Израиљу десет година.
12. Потом умрије Елон од Завулона и би погребен у Ајалону у земљи Завулоновој.
13. Послије њега би судија Израиљу Авдон, син Елилов Фаратоњанин.
14. Он имаше четрдесет синова и тридесет унука, који јахаху седамдесеторо магаради. И би судија Израиљу осам година.
15. Потом умрије Авдон, син Елилов Фаратоњанин, и би погребен у Фаратону у земљи Јефремовој на гори Амаличкој."

  "sud13": "---------------------------------
КЊИГА О СУДИЈАМА
Глава 13. 
Самсоново рођење објављује анђео.
---------------------------------
1. А синови Израиљеви опет чинише што је зло пред Господом, и Господ их даде у руке Филистејима за четрдесет година.
2. А бијаше један човјек од Сараје од племена синова Дановијех, по имену Маноје, и жена му бјеше нероткиња и не рађаше.
3. Тој жени јави се анђео Господњи и рече јој: Гле, ти си сад нероткиња, и нијеси рађала; али ћеш затрудњети и родићеш сина.
4. Него сада чувај се *да не пијеш вина ни силовита пића, и да не једеш ништа нечисто. [*4 Мој 6, 3.]
5. Јер гле, затрудњећеш, и родићеш сина, и *бритва да не пријеђе по његовој глави, јер ће дијете бити назиреј Божји од утробе материне, и он ће почети избављати Израиља из руку Филистејских. [*4 Мој 6, 5; 1 Сам 1, 11.]
6. И жена дође и рече мужу својему говорећи: Човјек Божји дође к мени, и лице му бијаше као лице анђела Божијега, врло страшно; али га не запитах одакле је, нити ми он каза својега имена.
7. Него ми рече: Гле, ти ћеш затрудњети и родићеш сина; зато сада не пиј вина ни силовита пића и не једи ништа нечисто; јер ће дијете бити назиреј Божји од утробе материне па до смрти.
8. Тада се Маноје помоли Господу и рече: O Господе! Нека опет дође к нама човјек Божји, којега си слао, да нас научи шта ћемо чинити с дјететом кад се роди.
9. И услиши Господ глас Манојев; и дође опет анђео Господњи к жени кад сјеђаше у пољу; а Маноје, муж њезин, не бјеше код ње.
10. Тада жена брже отрча и јави мужу својему говорећи му: Ево, јави ми се онај човјек који ми је прије долазио.
11. А Маноје уставши пође са женом својом; и кад дође к човјеку, рече му: Јеси ли ти онај човјек што је говорио овој жени? Он одговори: Јесам.
12. А Маноје рече: Кад буде што си казао, како ће бити правило за дијете и шта ће се чинити с њим?
13. А анђео Господњи рече Маноју: Жена нека се чува од свега што сам јој казао.
14. Нека не једе ништа што долази с винове лозе, *и вина ни силовита пића нека не пије, и ништа нечисто нека не једе. Што сам јој заповједио све нека држи. [*Суд 13, 4.]
15. Тада рече Маноје анђелу Господњему: *Ради бисмо те уставити да ти зготовимо јаре. [*Суд 6, 13.]
16. А анђео Господњи одговори Маноју: Да ме и уставиш, нећу јести твојега јела; него ако хоћеш, зготовити жртву паљеницу, принеси је Господу. Јер Маноје није знао да је анђео Господњи.
17. Опет рече Маноје анђелу Господњему: Како ти је име? Да ти захвалимо кад се збуде што си рекао.
18. А анђео Господњи одговори му: Што питаш за име моје? Чудно је.
19. Тада Маноје узе јаре и дар и *принесе Господу на стијени; а анђео учини чудо пред Манојем и женом његовом; [*Суд 6, 20.]
20. Јер кад се подиже пламен с олтара к небу, анђео Господњи подиже се у пламену с олтара; а Маноје и жена његова видећи то, падоше ничице на земљу;
21. И анђео се Господњи не јави више Маноју ни жени његовој. Тада Маноје разумје да је анђео Господњи.
22. И рече Маноје жени својој: *Зацијело ћемо умријети, јер видјесмо Бога. [*2 Мој 33, 20; Суд 6, 22.]
23. А жена му рече: Кад би хтио Бог да нас убије, не би примио из наших руку жртве паљенице ни дара, нити би нам показао свега овога, нити би нам сад објавио таквих ствари.
24. И тако та жена роди сина, и надје му име Самсон; и дијете одрасте, и Господ га благослови.
25. И дух Господњи поче ходити с њим по околу Данову, између Сараје и Естаола."

  "sud14": "---------------------------------
КЊИГА О СУДИЈАМА
Глава 14. 
Самсонова борба са лавом, женидба и загонетка.
---------------------------------
1. И сиђе Самсон у Тамнат, и видје ондје једну дјевојку између кћери Филистејских.
2. И вративши се каза оцу својему и матери својој говорећи: Видјех дјевојку у Тамнату између кћери Филистејских; ожените ме њом.
3. А отац и мати рекоше му: Зар нема дјевојке међу кћерима твоје браће у свем народу мом да идеш да се ожениш између Филистеја *необрезанијех? А Самсон одговори оцу својему: Њом ме ожени, јер ми је она омиљела. [*2 Мој 34, 16.]
4. А отац и мати његова не знадијаху да је то од Господа, и да тражи задјевицу с Филистејима; јер у оно вријеме Филистеји владаху синовима Израиљевијем.
5. И тако сиђе Самсон с оцем својим и с матером својом у Тамнат, и кад дођоше до винограда Тамнатских, гле, млад лав ричући сукоби га.
6. И *дух Господњи сиђе на њ, те растрже лава као јаре немајући ништа у руци; и не каза оцу ни матери шта је учинио. [*Суд 13, 25.]
7. И тако дошавши говори с дјевојком, и она омиље Самсону.
8. А послије неколико дана идући опет да је одведе, сврне да види мртвога лава: А гле, у мртвом лаву рој пчела и мед.
9. И извади га у руку и пође путем једући; и кад дође к оцу и матери, даде им те једоше; али им не рече да је из мртвога лава извадио мед.
10. И тако дође отац његов к оној дјевојци, и Самсон учини ондје весеље, јер тако чињаху момци.
11. И кад га видјеше Филистеји, изабраше тридесет друга да буду с њим.
12. И рече им Самсон: Ја ћу вам загонетнути загонетку, па ако ми је одгонетнете за седам дана док је весеље и погодите, даћу вам тридесет кошуља и тридесеторе свечане хаљине.
13. Ако ли не одгонетнете, ви ћете дати мени тридесет кошуља и тридесеторе свечане хаљине. А они му рекоше: Загонетни загонетку своју да чујемо.
14. Тада им рече: Од онога који једе изиде јело, и од љутога изиде слатко. И не могоше одгонетнути загонетке три дана.
15. И седми дан рекоше жени Самсоновој: Наговори мужа својега да нам каже загонетку, или ћемо спалити огњем тебе и дом оца твојега. Јесте ли нас зато позвали да нам узмете имање? Је ли тако?
16. И стаде плакати жена Самсонова пред њим говорећи: *Ти мрзиш на ме, и ти ме не љубиш; загонетнуо си загонетку синовима народа мојега, а нећеш мени да је кажеш. А он јој рече: Гле, ни оцу својему ни матери својој нијесам је казао, а теби да је кажем? [*Суд 16, 15.]
17. И она плака пред њим за седам дана докле трајаше весеље. А седми дан каза јој, јер бјеше навалила на њ; а она каза загонетку синовима народа својега.
18. Тада му рекоше људи града онога седми дан док сунце не зађе: Шта је слађе од меда, и шта је љуће од лава? А он им рече: Да нијесте орали на мојој јуници, не бисте погодили моје загонетке.
19. И дође на њ дух Господњи, те сиђе у Аскалон и поби ондје тридесет људи, и узе одијело с њих и даде свечане хаљине онима који одгонетнуше загонетку; и расрди се врло и отиде кући оца својега.
20. А жена Самсонова *удаде се за друга његова с којим се бијаше удружио. [*Суд 15, 2.]"

  "sud15": "---------------------------------
КЊИГА О СУДИЈАМА
Глава 15. 
Самсон причињава Филистејцима велике невоље.
---------------------------------
1. И послије неколико дана, о пшеничној жетви, дође Самсон да походи жену своју донесавши јој јаре, и рече: Идем к жени својој у ложницу. Али му отац њезин не даде да уђе.
2. Јер рече отац њезин: Ја мишљах зацијело да ти није по вољи, *па је дадох другу твојему; него млађа сестра њезина није ли љепша од ње? Узми њу мјесто оне. [*Суд 14, 20.]
3. А Самсон им рече: Ја нећу бити крив Филистејима кад им учиним зло.
4. И отишавши Самсон ухвати триста лисица, и узе луча, и свеза по двије за репове, и метну по један луч међу два репа,
5. Па запали лучеве, и пусти у љетину Филистејску, и попали љетину пожњевену и непожњевену, и винограде и маслинике.
6. Тада Филистеји рекоше: Ко је то учинио? И одговорише: Самсон зет Тамнаћанинов, јер му узе жену и даде је другу његову. Тада дођоше Филистеји и спалише огњем њу и оца њезина.
7. А Самсон им рече: Ако сте и учинили тако, опет ћу вам се осветити, па ћу се онда оканити.
8. И поломи их љуто ногама по бедрима: Потом отиде и настани се у пећини од стијене Итама.
9. Тада изидоше Филистеји и стадоше у око према Јуди, и раширише се до Лехије.
10. А људи од Јуде рекоше: Што сте изашли на нас? И одговорише: Изашли смо да свежемо Самсона и да му учинимо како је он нама учинио.
11. Тада изиде три тисуће људи из Јуде к пећини у стијени Итаму, и рекоше Самсону: Не знаш ли да Филистеји владају над нама? Зашто си нам, дакле, то учинио? А он им рече: Како су они мени учинили, тако ја учиних њима.
12. Они му рекоше: Дошли смо да те свежемо и предамо у руке Филистејима. А Самсон им рече: Закуните ми се да нећете ви уложити на ме.
13. Они му одговорише и рекоше: Нећемо; него ћемо те само свезати и предати у њихове руке, али те нећемо погубити. И свезаше га у два нова ужа и одведоше га из стијене.
14. И кад он дође до Лехије, Филистеји га сретоше вичући од радости; а *дух Господњи сиђе на њ, и ужа на рукама његовима посташе као конци изгорјели од ватре, и спадоше свезе с руку његовијех. [*Суд 14, 6.]
15. И он нађе чељуст магарећу још сирову, и пружив руку своју узе је, и поби њом тисућу људи.
16. Потом рече Самсон: Чељушћу магарећом једну гомилу, двије гомиле, чељушћу магарећом побих тисућу људи.
17. А кад изрече, баци чељуст из руке своје, и назва оно мјесто Рамат-Лехија.
18. И бијаше жедан јако, те завапи ка Господу и рече: Ти си учинио руком слуге својега ово избављење велико, а сада хоћу ли умријети од жеђи, или ћу пасти у руке необрезанима?
19. Тада Бог расцијепи стијену у Лехији и протече вода из ње, те се напи, и поврати му се дух и оживје. Зато се прозва онај извор Ен-Акоре, који је у Лехији до данашњега дана.
20. И би судија Израиљу за времена Филистејскога двадесет година."

  "sud16": "---------------------------------
КЊИГА О СУДИЈАМА
Глава 16. 
Самсонов пад, биједа и посљедња освета.
---------------------------------
1. Потом отиде Самсон у Газу, и ондје видје једну жену курву и уђе к њој.
2. И људима у Гази би казано: Дође Самсон овамо. И опколише и вребаше га цијелу ноћ на вратима градским; и стајаху у потаји цијелу ноћ говорећи: Док сване, убићемо га.
3. Али Самсон спавав до поноћи, уста у поноћи и шчепа врата градска с оба довратка и ишчупа их с пријеворницом заједно, и метну их на рамена и однесе наврх горе која је према Хеврону.
4. Послије тога замилова дјевојку на потоку Сорику, којој бјеше име Далида.
5. И дођоше к њој кнезови Филистејски и рекоше јој: *Превари га и искушај гдје му стоји велика снага и како бисмо му досадили да га свежемо и свладамо; а ми ћемо ти дати сваки по тисућу и сто сребрника. [*Суд 14, 15.]
6. И Далида рече Самсону: Хајде кажи ми гдје стоји твоја велика снага и чим би се могао свезати и свладати.
7. А Самсон јој рече: Да ме свежу у седам гужава сировијех неосушенијех, онда бих изгубио снагу и био као и други човјек.
8. И донесоше јој кнезови Филистејски седам гужава сировијех, још неосушенијех, и она га свеза њима.
9. А код ње бијаше заседа у соби; и она му рече: Ето Филистеја на те, Самсоне! А он покида гужве као што се кида конац од кудеље кад осјети ватру; и не дозна се за снагу његову.
10. Потом рече Далида Самсону: Гле, преварио си ме и слагао си ми; него хајде кажи ми чим би се могао свезати.
11. А он јој рече: Да ме добро свежу новим ужима којима није ништа рађено, тада бих изгубио снагу и био бих као други човјек.
12. И Далида узе нова ужа и свеза га њима, пак му рече: Ето Филистеја на те, Самсоне! А засједа бијаше у соби. А он раскиде с руку ужа као конац.
13. Тада рече Далида Самсону: Једнако ме вараш и лажеш ми; кажи ми чим би се могао свезати? А он јој рече: Да седам прамена косе на глави мојој привијеш на вратило.
14. И она заглавивши вратило коцем, рече: Ево Филистеја на те, Самсоне! А он се пробуди од сна и истрже колац и основу и вратило.
15. Опет му она рече: Како можеш говорити: Љубим те кад срце твоје није код мене? Већ си ме три пута преварио не хотећи ми казати гдје ти је велика снага.
16. И она му досађиваше својим ријечима сваки дан и наваљиваше на њ, и душа му пренеможе да умре.
17. Те јој отвори цијело срце своје и рече јој: *Бритва није никад прешла преко главе моје, јер сам назиреј Божји од утробе матере своје; да се обријем, оставила би ме снага моја и ослабио бих, и био бих као сваки човјек. [*Суд 13, 5.]
18. А Далида, видећи да јој је отворио цијело срце своје, посла и позва кнезове Филистејске поручивши им: Ходите сада, јер ми је отворио цијело срце своје. Тада дођоше кнезови Филистејски к њој и донесоше новце у рукама својим.
19. А она га успава на крилу својем и дозва човјека те му обрија седам прамена косе с главе, и она га прва свлада кад га остави снага његова.
20. И она рече: Ето Филистеја на те, Самсоне! А он пробудив се од сна, рече: Изаћи ћу као и прије и отећу се. Јер не знадијаше да је Господ *одступио од њега. [*1 Сам 16, 14.]
21. Тада га ухватише Филистеји, и ископаше му очи, и одведоше га у Газу и оковаше га у двоје вериге мједене; и мељаше у тамници.
22. А коса на глави његовој поче расти као што је била кад га обријаше.
23. И кнезови Филистејски скупише се да принесу велику жртву Дагону богу својему, и да се провеселе; па рекоше: Предаде нам бог наш у руке наше Самсона, непријатеља нашега.
24. Такођер и народ видјевши га, хваљаше бога својега говорећи: Предаде нам бог наш у руке наше непријатеља нашега и затирача земље наше и који поби толике између нас.
25. И кад се развесели срце њихово, рекоше: Зовите Самсона да нам игра. И дозваше Самсона из тамнице да им игра, и намјестише га међу два ступа.
26. Тада Самсон рече момку који га држаше за руку: Пусти ме да опипам ступове на којима стоји кућа, да се наслоним на њих.
27. А кућа бијаше пуна људи и жена и сви кнезови Филистејски бијаху ондје; и на крову бијаше око три тисуће људи и жена који гледаху како Самсон игра.
28. Тада Самсон завапи ка Господу и рече: Господе, Господе! Опомени ме се, молим те, и укријепи ме, молим те, само сада, о Боже! Да се осветим једанпут Филистејима за оба ока своја.
29. И загрли Самсон два ступа средња, на којима стајаше кућа, и наслони се на њих, на један десном, а на други лијевом руком својом.
30. Па онда рече Самсон: Нека умрем с Филистејима. И належе јако, и паде кућа на кнезове и на сав народ који бјеше у њој; и би мртвијех које поби умирући више него онијех које поби за живота својега.
31. Послије дођоше браћа његова и сав дом оца његова и узеше га, и вративши се, *погребоше га између Сараје и Естаола у гробу Маноја, оца његова. А он би судија Израиљу двадесет година. [*Суд 13, 25.]"

  "sud17": "---------------------------------
КЊИГА О СУДИЈАМА
Глава 17. 
Миха врши идолопоклоничку службу.
---------------------------------
1. А бијаше један човјек из горе Јефремове по имену Миха.
2. Он рече матери својој: Тисућа и сто сребрника што су ти украдени, за које си клела и говорила преда мном, ево, то је сребро у мене, ја сам га узео. А мати му рече: Господ да те благослови, сине!
3. А кад врати тисућу и сто сребрника матери својој, рече мати његова: То сам сребро посветила Господу из своје руке за тебе, сине мој, да се начини од њега лик резан и ливен; зато ти га сада дајем натраг.
4. Али он опет даде сребро матери својој, а мати узе двјеста сребрника и даде златару, а он начини од њега лик резан и ливен, те бијаше у кући Михиној.
5. И тај Миха имаше кућу за богове, и начини *оплећак и ликове, и посвети једнога између синова својих да му буде свештеник. [*Суд 8, 27.]
6. *У то вријеме не бјеше цара у Израиљу; сваки чињаше што му бијаше драго. [*Суд 18, 1; 19, 1; 21, 25.]
7. А бјеше један младић из Витлејема Јудина, од породице Јудине, који бјеше Левит и ондје борављаше.
8. Он отиде из тога града, Витлејема Јудина, да се настани гдје може; и идући својим путем дође у гору Јефремову до куће Михине.
9. А Миха му рече: Откуда идеш? Одговори му Левит: Из Витлејема Јудина, идем да се настаним гдје могу.
10. А Миха му рече: Остани код мене и буди ми отац и свештеник, а ја ћу ти дати десет сребрника на годину и двоје хаљине и храну. И отиде Левит к њему.
11. И Левиту би по вољи да остане код њега, и би му тај младић као да му је син.
12. И Миха посвети Левита да му је свешеник тај младић, и оста у кући Михиној.
13. Тада рече Миха: Сада знам да ће ми Господ учинити добро зато што имам Левита свештеника."

  "sud18": "---------------------------------
КЊИГА О СУДИЈАМА
Глава 18. 
Племе Даново осваја Лаис и ту установљава Михину идолопоклоничку службу.
---------------------------------
1. У *то вријеме не бјеше цара у Израиљу, и у то вријеме племе Даново тражаше себи нашљедство гдје би наставало, јер му до тада не бјеше допало нашљедство међу племенима Израиљевијем. [*Суд 17, 6.]
2. Зато послаше синови Данови из породице своје пет људи између себе, храбре људе од *Сараје и Естаола, да уходе земљу и добро размотре, и рекоше им: Идите, размотрите земљу. И они отидоше у гору Јефремову у кућу Михину и заноћише ондје. [*Суд 13, 25.]
3. И кад бијаху код куће Михине, познаше глас онога младића Левита, и свративши се онамо рекоше му: Ко те доведе овамо? И шта радиш ту? И шта ћеш ту?
4. А он им рече: Тако и тако учини ми Миха, и најми ме да му будем свештеник.
5. А они му рекоше: Упитај Бога да знамо хоће ли нам бити срећан пут на који пођосмо.
6. А свештеник им рече: Идите с миром; по вољи је Господу пут којим идете.
7. И тако пошавши онијех пет људи дођоше у Лаис, и видјеше тамошњи народ гдје живи без страха по обичају Сидонском, мирно и без страха, и да нема никога у земљи ко би им чимгод досађивао или отимао власт, и да су далеко од Сидоњана, нити имају шта с ким.
8. Па кад се вратише к браћи својој у Сарају и Естаол, рекоше им браћа: Што је?
9. А они рекоше: Устајте да идемо на њих; јер видјесмо земљу, и врло је добра. И ви не марите? Немојте се лијенити, него похитајте да узмете земљу.
10. Кад дођете, доћи ћете к народу безбрижном и у земљу пространу; јер је предаде Бог у ваше руке; то је мјесто гдје нема недостатака ни у чем што има на земљи.
11. Тада пођоше оданде из Сараје и Естаола шест стотина људи од породице Данове наоружанијех.
12. И отишавши стадоше у око код Киријат-Јарима у Јуди; зато се прозва оно мјесто Махане-Дан до данас, и јест иза Киријат-Јарима.
13. А оданде пошавши у гору Јефремову, дођоше у кућу Михину.
14. Тада проговорише петорица што бијаху ишли да уходе земљу Лаиску, и рекоше браћи својој: *Знате ли да у овијем кућама има оплећак и ликова, и лик резан и лик ливен? Сада, дакле, гледајте што ћете радити. [*Суд 17, 5.]
15. А они свративши се онамо, уђоше у кућу гдје бјеше младић Левит, у кућу Михину, и упиташе га за здравље.
16. А шест стотина људи наоружанијех од синова Дановијех стадоше пред вратима.
17. А пет људи што бјеху ишли да уходе земљу отишавши, уђоше и узеше лик резан и оплећак и ликове и лик ливен; а свештеник стајаше на вратима са шест стотина људи наоружанијех.
18. И они што уђоше у кућу Михину кад узеше лик резани, оплећак, ликове и лик ливени, свештеник им рече: Шта радите?
19. А они му рекоше: Мучи, метни руку на уста, па хајде с нама, и буди нам отац и свештеник. Што ти је боље, бити свештеник кући једнога човјека или бити свештеник племену и породици у Израиљу?
20. И свештеник се обрадова у срцу, и узе оплећак и ликове и лик резани, и уђе међу народ.
21. И окренувши се, пођоше пустивши дјецу и стоку и закладе напријед.
22. А кад бијаху далеко од куће Михине, онда људи који живљаху у кућама близу куће Михине скупише се и пођоше у потјеру за синовима Дановијем.
23. И викаше за синовима Дановијем, а они обазревши се рекоше Михи: Што ти је те си скупио толике људе?
24. А он рече: Узели сте моје богове које сам начинио, и свештеника, па отидосте. Шта још имам? Па још кажете: Што ти је?
25. А синови Данови рекоше му: Немој да ти се чује глас за нама да не би ударили на вас људи гњевни, те ћеш изгубити душу своју и душу дома својега.
26. И синови Данови отидоше својим путем, а Миха, видећи да су јачи од њега, врати се и отиде кући својој.
27. И они узевши што бјеше начинио Миха, и свештеника, којега имаше, дођоше у Лаис к народу мирном и безбрижном; па их исјекоше оштријем мачем, а град упалише огњем.
28. И не бјеше никога да их избави; јер бијаху далеко од Сидона и не имаху ништа ни с ким; а град бијаше у долини која је код Вет-Реова. Послије сазидаше град и населише се у њему.
29. И назваше град *Дан по имену Дана оца својега, који се роди Израиљу; а прије се град зваше Лаис. [*ИНав 19, 47; 1 цар. 12, 29.]
30. И синови Данови намјестише себи онај лик резани; а Јонатан, син Гирсона Манасијина, и синови његови бијаху свештеници племену Данову докле се год не исели из земље.
31. И намјештен им стајаше онај лик резани који начини Миха, *за све вријеме докле дом Божји бијаше у Силому. [*ИНав 18, 1.]"

  "sud19": "---------------------------------
КЊИГА О СУДИЈАМА
Глава 19. 
Страшно дјело становника Гаваје у Венијаминовом племену.
---------------------------------
1. У то вријеме, *кад не бјеше цара у Израиљу, бјеше један Левит који живљаше као дошљак крај горе Јефремове, и узе иночу из Витлејема Јудина. [*Суд 17, 6.]
2. А иноча његова чињаше прељубу код њега, па отиде од њега кући оца својега у Витлејем Јудин, и оста ондје четири мјесеца.
3. А муж њезин уста и отиде за њом да јој лијепо говори и да је доведе натраг, имајући са собом момка својега, и два магарца; и она га уведе у кућу оца својега, и кад га видје отац њезин, обрадова се доласку његову.
4. И устави га таст његов, отац младичин, и оста код њега три дана, и ондје јеђаху и пијаху и ноћиваху.
5. А четврти дан кад усташе рано, уста и он да иде; али отац младичин рече зету својему: Поткријепи срце своје залогајем хљеба, па онда идите.
6. И тако сједоше и сједоше обојица заједно и напише се; па рече отац младичин мужу: Хајде, остани још ноћас и буди весео.
7. Али човјек уста да иде; али таст његов навали на њ, те опет ноћи ондје.
8. Потом урани петога дана да иде; и рече му отац младичин: Поткријепи срце своје. И једући заједно забавише се докле и дан наже.
9. Тада уста човјек да иде, он и иноча му и момак; а таст његов, отац младичин, рече му: Ето, дан је већ нагао, вече је, преноћите овдје; ето, доцкан је, преноћи овдје и буди весео, па сјутра ураните на пут, и иди к својему шатору.
10. Али човјек не хтје ноћити, него уста и пође; и дође до Јевуса, а то је Јерусалим, и с њим два магарца натоварена и иноча његова.
11. А кад бијаху близу Јевуса, дан бијаше нагао врло, па рече слуга господару својему: Хајде брже да се свратимо у тај град Јевус, и ту да ноћимо.
12. А господар му рече: Нећемо свратити у туђ град, који није синова Израиљевијех, него ћемо ићи до Гаваје.
13. Још рече момку својему: Хајде брже да стигнемо у које од тијех мјеста и да ноћимо у Гаваји или у Рами.
14. И минуше онуда и отидоше; и сунце их зађе близу Гаваје Венијаминове.
15. И окретоше онамо да отиду и преноће у Гаваји; и кад уђе, сједе на улици градској; и не би никога да их прими у кућу да преноће.
16. И гле, један старац враћаше се с посла својега из поља увече, а бијаше из горе Јефремове и живљаше као дошљак у Гаваји; а људи онога мјеста бјеху синови Венијаминови.
17. И он, подигав очи своје, угледа онога човјека путника на улици градској; и рече му старац: Куда идеш? И откуда идеш?
18. А он му одговори: Идемо од Витлејема Јудина до на крај горе Јефремове; оданде сам, па сам ишао до Витлејема Јудина, а сада идем к дому Господњему, и нема никога да ме прими у кућу.
19. А имамо и сламе и пиће за магарце своје, и хљеба и вина за се и за слушкињу твоју и за момка који је са слугом твојим имамо свега доста.
20. А старац му рече: Буди миран; што ти год недостаје, ја ћу се старати за то; само немој ноћити на улици.
21. И уведе га у своју кућу, и положи магарцима; потом опраше ноге, и једоше и пише.
22. А кад се развеселише, гле, *људи онога града, безаконици, опколише кућу, и стадоше лупати у врата, и рекоше старцу, господару од куће, говорећи: Изведи тога човјека што је ушао у твоју кућу да га познамо. [*1 Мој 9, 4.]
23. И изашав к њима *онај човјек, господар од куће, рече им: Не, браћо, не чините зла; кад је човјек ушао у моју кућу, не чините тога безумља. [*1 Мој 19, 7.]
24. Ево, кћи моја дјевојка и иноча његова, њих ћу вам извести, па њих осрамотите и чините с њима што вам је воља, само човјеку овому не чините тога безумља.
25. Али га не хтјеше послушати они људи. Тада онај човјек узе иночу своју и изведе је напоље к њима, и они је познаше, и злоставише је цијелу ноћ до зоре, и пустише је кад зора забијеље.
26. И дошавши жена у зору, паде код врата од куће онога човјека гдје бјеше господар њезин, и лежа докле се не расвану.
27. А господар њезин уста ујутру, и кад отвори врата и изађе да иде својим путем, а то жена иноча његова лежаше на вратима кућнијем, и руке јој на прагу.
28. И рече јој: Устани да идемо. Али не би одговора. Тада је метну на магарца, и уставши човјек пође у мјесто своје,
29. И дошав кући својој, узе мач и узе иночу своју и *исијече је с костима на дванаест комада и разасла у све крајеве Израиљеве. [*1 Сам 11, 7.]
30. И ко год видје говораше: Није се учинило нити се видјело тако што откад изидоше синови Израиљеви из Мисира до данас. Промислите о том и вијећајте и говорите."

  "sud20": "---------------------------------
КЊИГА О СУДИЈАМА
Глава 20. 
Остала племена војују против племена Венијаминовог и готово га затиру.
---------------------------------
1. Тада изидоше сви синови Израиљеви, и сабра се сав народ једнодушно, од Дана до Вирсавеје и до земље Галадове, ка Господу у *Миспу. [*Суд 11, 11; 1 Сам 7, 5.]
2. И главари свега народа, свијех племена Израиљевијех, дођоше на збор народа Божијега, четири стотине тисућа људи пјешака који махаху мачем.
3. А синови Венијаминови чуше да су синови Израиљеви отишли у Миспу. Синови Израиљеви рекоше: Кажите како се догодило то зло.
4. А Левит, муж убијене жене, одговори и рече: *Дођох с иночом својом у Гавају Венијаминову да преноћим. [*Суд 19, 15.]
5. А Гавајани усташе на ме, опколише ме у кући ноћу, и хтјеше ме убити; и иночу моју злоставише тако да умрије.
6. Зато узев иночу своју, исјекох је на комаде и разаслах је у све крајеве нашљедства Израиљева; јер учинише грдило и срамоту у Израиљу.
7. Ето, ви сте сви синови Израиљеви; промислите и вијећајте.
8. А сав народ уста једнодушно и рече: Да не идемо ниједан к шатору својему, и ниједан да се не враћа кући својој.
9. Него ово да учинимо Гаваји: да бацимо ждријеб за њу.
10. Да узмемо по десет људи од стотине по свијем племенима Израиљевијем, и по стотину од тисуће, и по тисућу од десет тисућа, да донесе храну народу, а он да иде да учини Гаваји Венијаминовој како је заслужила грдилом које је учинила Израиљу.
11. И скупи се сав народ Израиљев на онај град сложивши се једнодушно.
12. Тада послаше племена Израиљева људе у све породице Венијаминове, и поручише им: Какво се то зло учини међу вама?
13. Сада дајте те безаконике што су у Гаваји да их погубимо и извадимо зло из Израиља. Али не хтјеше синови Венијаминови послушати браће своје, синова Израиљевијех.
14. Него се скупише синови Венијаминови из својих мјеста у Гавају да изиду да се бију са синовима Израиљевијем.
15. И наброји се у то време синова Венијаминовијех из њиховијех градова двадесет и шест тисућа људи који махаху мачем осим становника Гавајских, којих бјеше на број седам стотина људи одабранијех.
16. У свем том народу бјеше седам стотина људи одабранијех, који бијеху љеваци, и сваки гађаше каменом из праћке у длаку не промашујући.
17. А људи Израиљаца наброји се, осим синова Венијаминовијех, четири стотине тисућа људи који махаху мачем, самијех војника.
18. И уставши *отидоше к дому Бога силнога, и † упиташе Бога и рекоше синови Израиљеви: Ко ће између нас ићи први у бој на синове Венијаминове? А Господ рече: Јуда нек иде први. [*Суд 20, 26; † Суд 1, 1.]
19. Потом уставши рано, синови Израиљеви стадоше у око према Гаваји.
20. И изидоше синови Израиљеви у бој на синове Венијаминове, и уврсташе се синови Израиљеви да ударе на Гавају.
21. А синови Венијаминови изидоше из Гаваје, и поваљаше по земљи између Израиљаца у онај дан двадесет и двије тисуће људи.
22. Али се народ синова Израиљевијех ослободи, те се опет уврсташе на истом мјесту гдје се бијаху уврстали првога дана.
23. Јер синови Израиљеви отидоше те плакаше пред Господом до вечера, и упиташе Господа говорећи: Хоћемо ли опет изаћи у бој на синове Венијамина, брата својега? А Господ им рече: Изидите на њих.
24. И изидоше синови Израиљеви на синове Венијаминове други дан.
25. И синови Венијаминови изидоше пред њих из Гаваје други дан; и поваљаше по земљи између синова Израиљевијех опет осамнаест тисућа људи, који сви махаху мачем.
26. Тада сви синови Израиљеви и сав народ *изидоше и дођоше к дому Бога силнога, и плакаше и стајаше ондје пред Господом, и постише се онај дан до вечера, и принесоше жртве паљенице и жртве захвалне пред Господом. [*Суд 20, 18.]
27. Па упиташе синови Израиљеви Господа; јер ондје бијаше ковчег завјета Божијега у оно вријеме;
28. И Финес, син Елеазара сина Аронова, стајаше пред њим у оно вријеме. И рекоше: Хоћемо ли опет изаћи у бој на синове Венијамина, брата својега, или ћемо се оканити? А Господ им рече: Изидите, јер ћу их сјутра предати вама у руке.
29. Тада намјести Израиљ засједе око Гаваје.
30. И синови Израиљеви изидоше трећи дан на синове Венијаминове, и уврсташе се према Гаваји као првом и другом.
31. А синови Венијаминови, изашавши пред народ, одвојише се од града, и стадоше бити и сјећи народ као првом и другом по путовима, од којих један иде к дому Бога силнога, а други у Гавају, и по пољу, и убише до тридесет људи из Израиља.
32. И рекоше синови Венијаминови: Падају пред нама као прије. А синови Израиљеви рекоше: Да бјежимо да их отргнемо од града на путове.
33. Тада сви синови Израиљеви кретоше се са својега мјеста и уврсташе се у Вал-Тамару; и засједе Израиљеве искочише из мјеста својега, из лука Гавајских.
34. И дође на Гавају десет тисућа људи изабранијех из свега Израиља, и бој поста жешћи, а они не опазише да ће их зло задесити.
35. И Господ поби Венијамина пред Израиљем, и синови Израиљеви погубише онај дан од синова Венијаминовијех двадесет и пет тисућа и сто људи, који сви мачем махаху.
36. И синови Венијаминови видјеше да су надбијени; јер синови Израиљеви узмакоше испред синова Венијаминовијех уздајући се у засједе које бијаху намјестили код Гаваје.
37. А они што бијаху у засједи. навалише брже у Гавају, и ушавши исјекоше све по граду оштријем мачем.
38. А бијаху синови Израиљеви уговорили с онима у засједи да за знак запале ватру да се дигне велик дим из града.
39. Тако синови Израиљеви стадоше бјежати из боја, а синови Венијаминови почеше убијати, и исјекоше до тридесет људи између синова Израиљевијех говорећи: Доиста падају пред нама као у пређашњем боју.
40. Али кад се пламен и дим као ступ диже из града, обазреше се синови Венијаминови, и гле, огањ се из града дизаше до неба.
41. Тада се вратише синови Израиљеви, а синови Венијаминови сметоше се видећи да их је зло задесило;
42. И побјегоше испред синова Израиљевијех к пустињи; али их војска гоњаше, и који из градова излажаху, бише их међу собом.
43. Тако опколише синове Венијаминове, гонише их, тлачише их од Менује до Гаваје к истоку.
44. И погибе синова Венијаминовијех осамнаест тисућа људи, самијех јунака.
45. А онијех што се окретоше и побјегоше у пустињу к стијени Римону, напабирчише их по путовима пет тисућа људи, и тјераше их до Гидома и побише их двије тисуће људи.
46. И тако свега погибе онај дан синова Венијаминовијех двадесет и пет тисућа људи који махаху мачем, све самијех јунака.
47. И бјеше *шест стотина људи који се окретоше и утекоше у пустињу к стијени Римону, и осташе на стијени Римону четири мјесеца. [*Суд 21, 13.]
48. Потом синови Израиљеви вративши се к синовима Венијаминовијем исјекоше оштријем мачем и људе по градовима и стоку и што се год нађе; и све градове који осташе попалише огњем."

  "sud21": "---------------------------------
КЊИГА О СУДИЈАМА
Глава 21. 
Како се поново подигло племе Венијаминово.
---------------------------------
1. А *синови Израиљеви бијаху се заклели у Миспи рекавши: Ниједан између нас да не да кћери своје за жену сину Венијаминову. [*Суд 20, 1.]
2. Зато отиде народ *к дому Божијему, и осташе ондје до вечера пред Богом, и подигавши глас свој плакаше врло, [*Суд 20, 18.]
3. И рекоше: Зашто се, Господе Боже Израиљев, догоди ово у Израиљу данас да нестане једнога племена из Израиља?
4. И сјутрадан урани народ, и начини ондје олтар, и принесоше жртве паљенице и жртве захвалне.
5. Тада рекоше синови Израиљеви: Има ли ко да није дошао на збор из свијех племена Израиљевијех ка Господу? Јер се бијаху тешко заклели за онога ко не дође у Миспу ка Господу рекавши: Да се погуби.
6. Јер се синовима Израиљевијем сажали за Венијамином, братом њиховијем, и рекоше: Данас се истријеби једно племе из Израиља.
7. Шта ћемо чинити с онима што су остали да би имали жене кад се заклесмо Господом да им не дамо кћери својих за жене?
8. Па рекоше: Има ли ко из племена Израиљевијех да није дошао у Миспу ка Господу? И гле, не бјеше дошао на војску, на збор, нико из Јависа Галадова.
9. Јер кад се народ преброји, гле, не бјеше ондје ниједнога од онијех који живе у Јавису Галадову.
10. Зато посла збор онамо дванаест тисућа храбријех људи и заповједи им говорећи: Идите и побијте становнике у Јавису Галадову оштријем мачем и жене и дјецу.
11. Ово ћете, дакле, учинити: *Све мушкиње и све женскиње што је познало човјека побијте. [*4 Мој 31, 17.]
12. И нађоше међу становницима Јависа Галадова четири стотине дјевојака које не бјеху познале човјека, и доведоше их у око у Силом, који је у земљи Хананској.
13. Тада посла сав збор, те говорише синовима Венијаминовијем *који бјеху у стијени Римону, и објавише им мир. [*Суд 20, 47.]
14. Тако се вратише синови Венијаминови у то вријеме, и дадоше им жене које оставише у животу између жена из Јависа Галадова; али их не бјеше доста за њих.
15. А народу бјеше жао Венијамина што Господ окрњи племена Израиљева.
16. Па рекоше старјешине од збора: Шта ћемо чинити с овима што су остали да би имали жене? Јер су изгинуле жене у племену Венијаминову.
17. Потом рекоше: Нашљедство Венијаминово припада онима што су остали, да се не би затрло племе из Израиља.
18. А ми им не можемо дати жена између кћери својих, јер су се заклели синови Израиљеви рекавши: Да је проклет ко да жену синовима Венијаминовијем.
19. Потом рекоше: Ево, годишњи је празник Господњи у Силому, који је са сјевера Ветиљу, к истоку, на путу који иде од Ветиља у Сихем, и с југа Левони.
20. И заповједише синовима Венијаминовијем говорећи: Идите и засједите по виноградима.
21. И пазите: па кад изиду кћери Силомске да играју, изидите из винограда и отмите сваки себи жену између кћери Силомских; и идите у земљу Венијаминову.
22. А кад дођу оци њихови или браћа њихова к нама да се суде, ми ћемо им казати: Смилујте им се нас ради, јер у овом рату нијесмо заробили жене за свакога од њих, а ви им нијесте дали, и тако нећете бити криви.
23. Тада синови Венијаминови учинише тако, и доведоше жене према броју свом између играчица које отеше, и отишавши вратише се на нашљедство своје, и сазидаше опет градове и населише се у њима.
24. И тако разидоше се синови Израиљеви оданде у оно вријеме сваки у своје племе и у породицу своју, и отидоше оданде сваки на своје нашљедство.
25. *У оно вријеме не бјеше цара у Израиљу; сваки чињаше што му бјеше драго. [*Суд 17, 6.]"


################################################
################################################
################################################


  "ruta1": "---------------------------------
КЊИГА О РУТИ
Глава 1. 
Рута одлази са Нојемином у Витлејем.
---------------------------------
1. А у оно вријеме кад *суђаху судије би глад у земљи; † и један човјек из Витлејема Јудина отиде да живи као дошљак у земљи Моавској са женом својом и са два сина своја. [*4 Мој 25, 1-5; † 1 Сам 22, 3, 4.]
2. А име тому човјеку бјеше Елимелех, а жени му име Нојемина, а имена двојице синова његовијех Малон и Хелеон; и бијаху Ефраћани, из Витлејема Јудина; и дођоше у земљу Моавску и настанише се ондје. [*1 Мој 48, 7; Мих 5, 1.]
3. Потом умрије Елимелех, муж Нојеминин, и она оста са два сина своја.
4. Они се оженише Моавкама: једној бјеше име Орфа, а другој Рута; и ондје стајаху до десет година.
5. Потом умријеше обојица, Малон и Хелеон; и жена оста без два сина своја и без мужа својега.
6. Тада се она подиже са снахама својима да се врати *из земље Моавске, јер чу у земљи Моавској да је Господ походио народ свој давши им хљеба. [*2 цар 8, 3.]
7. И изиде из мјеста гдје бијаше, и обје снахе њезине с њом; пођоше путем да се врате у земљу Јудину.
8. Тада рече Нојемина објема снахама својима: Идите, вратите се свака у дом матере своје; Господ нека вам учини милост као што ви учинисте умрлима и мени.
9. Да вам да Господ да нађете *починак свака у дому мужа својега. И пољуби их; а оне повикавши заплакаше, [*Рута 3, 1.]
10. И рекоше јој: Не, него ћемо се с тобом вратити у твој народ.
11. А Нојемина им рече: Идите натраг, кћери моје; што бисте ишле са мном? Зар ћу још имати синова у утроби својој да вам буду мужеви?
12. Вратите се, кћери моје, идите; јер сам остарјела и нијесам за удају. А и да кажем да се надам и да се још ноћас удам, и да родим синове,
13. Зар ћете их ви чекати док одрасту? Зар ћете тога ради стајати неудате? Немојте, кћери моје; јер су моји јади већи од ваших, јер се *рука Господња подигла на ме. [*Јов 19, 21.]
14. Тада оне подигавши глас свој плакаше опет; и Орфа пољуби свекрву своју; а Рута оста код ње.
15. А она јој рече: Ето, јетрва се твоја вратила к народу својему и к боговима својим; врати се и ти за јетрвом својом.
16. Али Рута рече: Немој ме наговарати да те оставим и од тебе отидем; јер куда год ти идеш, идем и ја; и гдје се год ти настаниш, настанићу се и ја; твој је народ мој народ, и твој је Бог мој Бог.
17. Гдје ти умријеш, умријећу и ја, и ондје ћу бити погребена. То нека ми учини Господ и то нека ми дода, смрт ће ме само раставити с тобом.
18. А она кад видје да је тврдо наумила ићи с њом, преста је одвраћати.
19. Тако идоше обје док не дођоше у Витлејем; а кад дођоше у Витлејем, сав град узавре њих ради, и говораху: Је ли то Нојемина?
20. А она им говораше: Не зовите ме више Нојемина, него ме зовите *Мара, јер ми велике јаде зададе свемогући. [*2 Мој 15, 23.]
21. Обилна сам отишла, а празну ме врати Господ. Зашто ме зовете Нојемина кад ме Господ обори и Свемогући ме уцвијели.
22. Тако дође натраг Нојемина и с њом Рута Моавка, снаха њезина, вративши се из земље Моавске; а дођоше у Витлејем о почетку јечмене жетве."

  "ruta2": "---------------------------------
КЊИГА О РУТИ
Глава 2. 
Рута купи класје по Возовом пољу и налази милости у њега.
---------------------------------
1. А бијаше један човјек, род мужу Нојеминину, човјек богат од породице Елимелехове, којему име бијаше Воз.
2. И Рута Моавка рече Нојемини: Да идем у поље да пабирчим класје за онијем пред ким нађем милост. А она јој рече: Иди, кћери моја.
3. И она отиде, и дошавши стаде пабирчити по њиви за жетеоцима; и догоди се те дође на њиву која припадаше Возу, који бијаше од породице Елимелехове.
4. И гле, дође Воз из Витлејема, а рече жетеоцима: Господ да је с вама! И они му рекоше: Да те благослови Господ!
5. Тада рече Воз слузи својему који бијаше над жетеоцима: Чија је она младица?
6. А слуга који бјеше над жетеоцима одговори му: Моавка је младица која се вратила с Нојемином из земље Моавске.
7. И рече: Да пабирчим, да купим класје између снопова за жетеоцима. И дошавши бави се од јутра до сада; само је мало била код куће.
8. Тада Воз рече Рути: Чујеш, кћери моја; немој ићи на другу њиву да пабирчиш, нити одлази одавде, него се држи мојих дјевојака.
9. Пази на којој њиви они жању, па иди за њима; јер сам заповједио момцима својим да те нико не дира; а кад ожедниш, иди к судовима и пиј што моје слуге захитају.
10. Тада она паде ничице и поклони се до земље, и рече му: Како нађох милост пред тобом да ме погледаш *кад сам туђинка? [*5 Мој 23, 4-6.]
11. А Воз одговори и рече јој: Чуо *сам ја све што си чинила свекрви својој по смрти мужа својега, и како си оставила оца својега и матер своју и постојбину своју, па си дошла к народу којега нијеси знала прије. [*Рута 1, 16, 17.]
12. Господ да ти плати за дјело твоје, и да ти плата буде потпуна од Господа Бога Израиљева кад си дошла да се *под крилима његовијем склониш. [*Пс 36, 8.]
13. А она рече: Нађох милост пред тобом, господару, јер си ме утјешио и милостиво проговорио слушкињи својој, ако и нијесам као једна од твојих слушкиња.
14. А Воз јој рече: Кад буде вријеме јести, дођи овамо и једи хљеба и умочи залогај свој у оцат. И она сједе покрај жетелаца, и он јој пружи прженијех зрна, и она једе и насити се, и претече јој.
15. Потом уста да пабирчи. А Воз заповједи момцима својим говорећи: Нека пабирчи и међу сноповима, немојте да је застидите.
16. Него још навлаш испуштајте руковети и *остављајте јој нека купи, и не корите је. [*3 Мој 19, 9, 10.]
17. И она пабирчи на њиви до вечера, и оврше што напабирчи, и дође око ефе јечма.
18. И узевши отиде у град, и видје свекрва њезина шта је напабирчила; а она извади и даде јој и оно што јој је претекло пошто се наситила.
19. И рече јој свекрва: Гдје си пабирчила данас, и гдје си радила? Да је благословен који те је погледао! А она каза свекрви својој код кога је радила говорећи: Име је човјеку код којега сам данас радила Воз.
20. А Нојемина рече снаси својој: Господ да га благослови кад није укратио милости своје к живима и к мртвима. И рече јој Нојемина: Тај је човјек нама род, и *један од осветника наших. [*Рута 4, 4.]
21. А Рута Моавка рече: Још ми је рекао: Држи се моје чељади докле не пожању све моје.
22. А Нојемина рече Рути, снаси својој: Добро је, кћери моја, да идеш с његовијем дјевојкама да те не би дирали на другој њиви.
23. И тако се држаше дјевојака Возовијех пабирчећи докле се не сврши жетва јечмена и жетва пшенична; и живљаше код свекрве своје."

  "ruta3": "---------------------------------
КЊИГА О РУТИ
Глава 3. 
Рута слуша Нојеминин савјет.
---------------------------------
1. Потом рече јој Нојемина, свекрва њезина: Кћери моја, не треба ли да ти потражим *починка да би ти добро било? [*Рута 1, 9.]
2. Ево, није ли нам род Воз код којега си била с дјевојкама његовијем? Ево, он ће ову ноћ вијати јечам на гумну.
3. Умиј се, дакле, и намажи се и обуци хаљине своје на се, па иди на гумно; али да не дозна за те човјек докле не једе и не напије се.
4. Па кад легне, запамти мјесто гдје легне, па онда отиди и дигни покривач с ногу његовијех, те лези ондје; а он ће ти казати шта ћеш радити.
5. А Рута јој рече: Што ми год кажеш, учинићу.
6. И отиде на гумно и учини све што јој заповједи свекрва.
7. А Воз, једавши и пивши и провеселивши се, отиде те леже код стога; а она дође полако, подиже покривач с ногу његовијех и леже.
8. А кад би око поноћи, трже се човјек и обрну се, а гле, жена лежаше код ногу његовијех.
9. И он јој рече: Ко си? Одговори: Ја сам Рута, слушкиња твоја; *рашири крило своје на слушкињу своју, јер си ми † осветник. [*Јез 16, 8; † Рута 4, 4.]
10. А он рече: Господ да те благослови, кћери моја; ова потоња милост коју ми показујеш већа је од прве: што нијеси тражила младића, ни сиромашна ни богата.
11. Зато сада, кћери моја, не бој се; што год речеш учинићу ти; јер зна цијело мјесто народа мојега да си поштена жена.
12. Јест истина, ја сам ти осветник; али има јоште ближи од мене.
13. Преноћи овдје; па сјутра ако те хтједбуде узети, добро, нека узме; ако ли не хтједбуде узети, ја ћу те узети, тако жив био Господ! Спавај до јутра.
14. И она спава код ногу његовијех до јутра; потом уста док још не могаше човјек човјека распознати, јер Воз рече: Да се не дозна да је жена долазила на гумно.
15. И рече: Дај огртач који имаш на себи; и држи га. И она га подржа, а он јој измјери шест мјерица јечма, и напрти јој и она отиде у град.
16. И дође свекрви својој, која јој рече: Шта би, кћери моја? А она јој каза све што јој учини онај човјек.
17. И рече: Овијех шест мјерица јечма даде ми, јер ми рече: Немој се вратити празна к свекрви својој.
18. А она јој рече: Почекај, кћери моја, док дознаш како ће изаћи; јер онај човјек неће се смирити док не сврши ствар данас."

  "ruta4": "---------------------------------
КЊИГА О РУТИ
Глава 4. 
Воз се жени Рутом. Давидов родослов.
---------------------------------
1. А Воз изиде на врата градска, и сједе ондје. И гле, наиђе онај осветник за којега Воз говораше, и рече му Воз: Ходи овамо, сједи овдје. И он дође и сједе.
2. Потом узе Воз десет људи између старјешина градских и рече: Посједајте овдје. И посједаше.
3. Тада рече оному осветнику: Њиву која је била брата нашега Елимелеха продала је Нојемина, која се вратила из земље Моавске.
4. Зато рекох: Да јавим теби и кажем ти: Узми њиву пред овима што сједе овдје и пред старјешинама народа мојега; ако ћеш откупити, откупи; ако ли нећеш откупити, кажи ми да знам; *јер осим тебе нема другога који би откупио, а послије тебе идем ја. А он рече: Ја ћу откупити. [*3 Мој 25, 25.]
5. А Воз рече: У који дан узмеш њиву из руке Нојеминине, треба да узмеш и Руту Моавку, жену умрлога, *да подигнеш име умрлому у нашљедству његову. [*5 Мој 25, 5, 6.]
6. Тада рече онај осветник: Не могу откупити да не распем својега нашљедства; откупи ти што би требало да ја откупим, јер ја не могу откупити.
7. А *бијаше од старине обичај у Израиљу о откупљивању и промијењивању, да би свака ствар била тврда, да један изује обућу своју и да другому, и то бијаше свједоџба у Израиљу. [*5 Мој 25, 7-10.]
8. Кад, дакле, онај осветник рече Возу: Узми ти, изу обућу своју.
9. А Воз рече старјешинама и свему народу: Ви сте свједоци данас да сам откупио из руке Нојеминине што је год било Елимелехово и што је год било Хелеоново и Малоново;
10. И да сам узео за жену Руту Моавку, жену Малонову, да подигнем име умрлому у нашљедству његову, да не би погинуло име умрлому међу браћом његовом и у мјесту његову; ви сте свједоци данас.
11. И сав народ који бијаше на вратима градским и старјешине рекоше: Свједоци смо; да да Господ да жена која долази у дом твој буде као Рахиља и Лија, које обје сазидаше дом Израиљев; богати су у Ефрати, и прослави име своје у Витлејему!
12. И од сјемена које ти Господ да од те жене, да постане дом твој као дом Фареса *којега роди Тамара Јуди. [*1 Мој 38, 29.]
13. И тако узе Воз Руту и би му жена, и он леже с њом, и Господ јој даде те затрудње и роди сина.
14. И рекоше жене Нојемини: Да је благословен Господ који те није оставио данас без осветника, да се име његово слави у Израиљу!
15. Он ће ти утјешити душу и биће потпора старости твојој, јер га роди снаха твоја која те љуби и која ти је боља него седам синова.
16. И узе Нојемина дијете и метну га на крило своје, и бјеше му дадиља.
17. И сусједе надјеше му име говорећи: Роди се син Нојемини, и прозваше га *Овид. Он би отац Јесеја, оца Давидова. [ *Мт 1, 5, 6; Лк З, 22.]
18. А ово је племе Фаресово: *Фарес роди Есрома; [*1 Мој 46, 12; 1 дн 2, 4.]
19. А *Есром роди Арама; а Арам роди Аминадава; [*1 дн 2, 9-15.]
20. А Аминадав роди *Насона; а Насон роди Салмона; [*4 Мој 1, 7.]
21. А Салмон роди Воза; а Воз роди Овида;
22. А Овид роди Јесеја; а Јесеј роди *Давида. [*1 Сам 16, 11-13.]"


###########################################################
###########################################################
###########################################################

  "1sam1": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 1. 
Анина молитва и услишење. Самуилово рођење и посвећивање заслужбу светињи.
---------------------------------
1. Бијаше један човјек из Раматајим-Софима, из горе Јефремове, којему име бјеше *Елкана, син Јероама, сина Елива, сина Това, сина Суфова, Ефраћанин. [*1 дн 6, 11, 12, 19, 20.]
2. И имаше двије жене, једној бјеше име Ана, а другој Фенина; и Фенина имаше дјеце, а Ана немаше дјеце.
3. И иђаше тај човјек сваке године из својега града да се поклони и принесе жртву Господу над војскама у *Силом; а ондје бијаху два сина Илијева, Офније и Финес, свештеници Господњи. [*ИНав 18, 1.]
4. И један дан кад Елкана принесе жртву, даде Фенини, жени својој, и свијем синовима њезинијем и кћерима њезинијем по дио;
5. Ани пак даде два дијела, јер љубљаше Ану, а њој Господ бјеше затворио материцу.
6. И противница је њезина врло цвијељаше пркосећи јој што јој Господ бјеше затворио материцу.
7. Тако чињаше Елкана сваке године, и Ана хођаше у дом Господњи, а она је цвијељаше, те плакаше и не јеђаше.
8. А Елкана, муж њезин, рече јој једном: Ана, зашто плачеш? И зашто не једеш? И зашто је срце твоје невесело? Нијесам ли ти ја бољи него десет синова?
9. А Анауста, пошто једоше и пише у Силому; а Илије свештеник сјеђаше на столици на прагу дома Господњега.
10. И она тужна у срцу, помоли се Господу плачући много.
11. И завјетова се говорећи: Господе над војскама! Ако погледаш на муку слушкиње своје, и опоменеш ме се, и не заборавиш слушкиње своје, него даш слушкињи својој мушко чедо, ја ћу га дати Господу докле је год жив, и *бритва неће пријећи преко главе његове. [*4 Мој 6, 5.]
12. И кад се она дуго мољаше пред Господом, Илије мотраше на уста њезина.
13. Али Ана говораше у срцу својем, уста јој се само мицаху, а глас јој се не чујаше; стога Илије помисли да је пијана.
14. Па јој рече Илије: Докле ћеш бити пијана? Отријезни се од вина својега.
15. Али Ана одговори и рече: Нијесам пијана, господару, него сам жена тужна у срцу; нијесам пила вина ни силовита пића; него *излијевам душу своју пред Господом. [*Пс 62, 8.]
16. Немој једначити слушкиње своје с неваљалом женом; јер сам од велике туге и жалости своје говорила досад.
17. Тада одговори Илије и рече: Иди с миром; а Бог Израиљев да ти испуни молбу за што си га молила.
18. А она рече: Нека нађе слушкиња твоја милост пред тобом! Тада отиде жена својим путем и једе, и лице јој не бјеше више као прије.
19. И сјутрадан уранише, и поклонише се Господу, и вратише се и дођоше кући својој у Рамат. И Елкана позна Ану жену своју, и *Господ се опомену ње. [*1 Мој 30, 22.]
20. И кад би вријеме пошто Ана затрудње роди сина, и надје му име Самуило, јер, рече, испросих га у Господа.
21. Потом пође онај човјек Елкана са свијем домом својим да принесе Господу годишњу жртву и завјет свој.
22. Али Ана не пође, јер рече мужу својему: Докле одојим дијете, онда ћу га одвести да изиде пред Господа и остане ондје до вијека.
23. И рече јој Елкана, муж њезин: Чини како ти драго; остани докле га не одојиш; само да хоће Господ испунити ријеч своју. И тако жена оста; и дојаше сина својега докле га не одоји.
24. А кад га одоји, одведе га са собом узевши три телета и ефу брашна и мијех вина, и уведе га у дом Господњи у Силому; а дијете бијаше још мало.
25. И заклаше теле и доведоше дијете к Илију.
26. И она рече: Чуј, господару! Како је жива душа твоја, господару, ја сам она жена која је стајала овдје код тебе молећи се Господу.
27. Молих се за ово дијете, и испуни ми Господ молбу моју за што сам га молила.
28. *3ато и ја дајем њега Господу; докле је год жив, да је дат Господу. И поклонише се ондје Господу. [*1 Сам 1, 11.]"

  "1sam2": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 2. 
Анина захвална пјесма. Пакост синова Илијевих; објављивање суда.
---------------------------------
1. И Ана се помоли и рече: *Развесели се срце моје у Господу; подиже се рог мој у Господу; отворише се уста моја на непријатеље моје, јер сам радосна ради спасења твојега. [*Лк 1, 46-55.]
2. Нема светога као што је Господ; јер нема другога осим тебе; и нема *стијене као што је Бог наш. [*1 Мој 49, 24; 5 Мој 32, 18.]
3. Не говорите више поносито, и нека не излазе из уста ваших ријечи охоле; јер је Господ Бог који све зна, и он удешава намјере.
4. Лук јунацима сломи се, и изнемогли опасаше се снагом.
5. Који бијаху сити, наимају се за хљеб; а који бијаху гладни, нијесу више; и нероткиња роди седморо, а која имаше дјеце, изнеможе.
6. *Господ убија, и оживљује; спушта у гроб, и извлачи. [*5 Мој 32, 39.]
7. Господ сиромаши, и богати; понижује, и узвишује. [*Пс 75, 8.]
8. *Сиромаха подиже из праха, и из буњишта узвишује убогога да га посади с кнезовима, и даје им да наслиједе пријесто славе; јер су Господњи темељи земаљски, и на њима је основао васељену. [*Пс 113, 7, 8.]
9. Сачуваће ноге милијех својих, а безбожници ће умукнути у мраку; јер својом снагом неће човјек надјачати.
10. Који се супроте Господу, сатрће се; на њих ће загрмјети с неба; Господ ће судити крајевима земаљским, и даће снагу Цару својему, и узвисиће рог Помазанику својему.
11. Потом отиде Елкана у Рамат кући својој, а дијете служаше Господу пред Илијем свештеником.
12. А синови Илијеви бијаху неваљали, и не знадијаху за Господа.
13. Јер у тијех свештеника бјеше обичај према народу: кад ко приношаше жртву, долажаше момак свештеников док се кухаше месо с виљушкама трокраким у руци,
14. И забадаше у суд, или у котао, или у таву, или у лонац, и што се год набоде на виљушке узимаше свештеник. Тако чињаху свему Израиљу који долажаше у Силом.
15. Тако и прије него би *запалили сало, дошао би момак свештеников, те би рекао човјеку који приношаше жртву: Дај месо да испечем свештенику, јер ти нећу примити меса кухана, него сирово. [*3 Мој 3, 3-5.]
16. Ако би му тада човјек одговорио: Нека се прво запали сало, па онда узми што ти год душа жели, он би рекао: Не, него дај сада; ако ли не даш, узећу силом.
17. И гријех онијех младића бијаше врло велик пред Господом, јер људи не мараху за принос Господњи.
18. А Самуило служаше пред Господом још дијете у оплећку ланеном.
19. А мати му начини мали плашт и донесе му, и тако чињаше сваке године долазећи с мужем својим да принесе жртву годишњу.
20. А Илије благослови Елкану и жену његову говорећи: Господ да ти да порода од те жене за овога којега је дала Господу! И отидоше у своје мјесто.
21. И Господ походи Ану, и она затрудње и роди три сина и двије кћери. А дијете Самуило *растијаше пред Господом. [*Лк 1, 80.]
22. А Илије бијаше врло стар, и чу све што чињаху синови његови свему Израиљу, и како спаваху са *женама које долажаху гомилама на врата шатора од састанка. [*2 Мој 38, 8.]
23. И говораше им: Зашто то радите? Јер чујем зле ријечи о вама од свега народа.
24. Немојте, дјецо моја; јер није добро што чујем; отпађујете народ Господњи.
25. Кад човјек згријеши човјеку, судиће му судија; али кад ко згријеши Господу, ко ће молити за њ? Али не послушаше оца својега, јер Господ шћаше да их убије.
26. А дијете Самуило растијаше и бијаше *мио и Господу и људима. [*Лк 2, 52.]
27. Тада дође човјек Божји к Илију и рече му: Овако вели Господ: Не јавих ли се дому оца твојега кад бијаху у Мисиру у кући Фараоновој?
28. И *изабрах га између свијех племена Израиљевијех себи за свештеника да приноси жртве на олтару мојем и да кади кадом и носи оплећак преда мном, и дадох дому оца твојега све жртве огњене синова Израиљевијех? [*4 Мој 18, 7.]
29. Зашто газите жртву моју и принос мој, које сам заповједио да се приносе у шатору? И пазиш синове своје већма него мене, да се гојите првинама свијех приноса Израиља народа мојега?
30. Зато Господ Бог Израиљев каже: Рекао сам доиста: *Дом твој и дом оца твојега служиће преда мном до вијека; али каже Господ: Неће бити тако, јер оне ћу поштовати † који мене поштују, а који мене презиру, биће презрени. [*2 Мој 28, 1; † Мал 3, 16-18.]
31. Гле, *иду дани кад ћу одсјећи теби руку и руку дому оца твојега, да не буде старца у дому твојем. [*1 цар 2, 27.]
32. И видјећеш невољу у шатору умјесто свега добра што је Господ чинио Израиљу; неће бити старца у дому твојем довијека.
33. А кога од твојих не истријебим испред олтара својега, онај ће остати да ти чиле очи и да ти се цвијели душа; и сав подмладак дома твојега умираће у најбољим годинама.
34. И ово да ти је знак што ће доћи на оба сина твоја, на Офнија и Финеса: *у један дан погинуће обојица. [*1 Сам 4, 11.]
35. А *себи ћу подигнути свештеника вјерна, он ће радити по срцу мојему и по души мојој; и сазидаћу му тврд дом, и он ће ходити пред Помазаником мојим вазда. [*1 цар 2, 35; Јев 5, 4-6.]
36. И ко остане од дома твојега, доћи ће да му се поклони за сребрн новац и за комад хљеба, и говориће: Прими ме у какву службу свештеничку да имам комад хљеба."

  "1sam3": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 3. 
Самуило се удостојио првога откривења. Вјеран пророк Господњи.
---------------------------------
1. А дијете Самуило служаше Господу пред Илијем; и *ријеч Господња бјеше ријетка у оно вријеме, и не јављаху се утваре. [*Ам 8, 11.]
2. Једном у то вријеме Илије лежаше на свом мјесту; а очи му почињаху тамњети те не могаше видјети;
3. И Самуило лежаше у дому Господњем гдје бијаше ковчег Божји, и *жишци Господњи још не бјеху погашени. [*4 Мој 7, 89.]
4. И викну Господ Самуила, а он рече: Ево ме.
5. И притрча к Илију и рече му: Ево ме, што си ме звао? А он рече: Нијесам те звао, иди лези. И он отиде и леже.
6. А Господ опет викну Самуила, и Самуило уста, и отиде к Илију и рече: Ево ме, што си ме звао? А он рече: Нијесам те звао, сине; иди лези.
7. А Самуило још не познаваше Господа, и још му не бјеше јављена ријеч Господња.
8. Тада опет викну Господ Самуила трећи пут, и он уста и отиде к Илију и рече: Ево ме, што си ме звао? Тада разумје Илије да Господ зове дијете.
9. И рече Илије Самуилу: Иди лези; а ако те зовне, а ти реци: Говори Господе, чује слуга твој. И Самуило отиде и леже на своје мјесто.
10. А Господ дође и стаде; и зовну као прије: Самуило! Самуило! А Самуило рече: Говори, чује слуга твој.
11. И рече Господ Самуилу: Ево, учинићу нешто у Израиљу да ће зујати оба уха свакоме ко чује.
12. У тај дан ћу учинити Илију све што сам говорио за кућу његову, од почетка до краја.
13. Јер сам му јавио да ћу судити дому његову довијека за неваљалство за које је знао да њим навлаче на се проклетство синови његови, па им није забранио.
14. Зато се заклех дому Илијеву да се неће очистити неваљалство дома Илијева никаквом жртвом ни приносом довијека.
15. И Самуило спава до јутра, па отвори врата дома Господњега. Али се бојаше Самуило казати Илију за утвару.
16. А Илије зовну Самуила и рече: Самуило, сине! А он рече: Ево ме.
17. А он рече: Какве су ријечи што ти је казао? Немој затајити од мене; тако ти учинио Бог и тако ти додао ако затајиш од мене што год што ти је казао.
18. И Самуило му каза све и ништа не затаји од њега. А он рече: Господ је, *нека чини што му је воља. [*2 Сам 15, 26.]
19. А Самуило растијаше, и Господ бијаше с њим, и не пусти да падне на земљу ниједна ријеч његова.
20. И сав Израиљ од Дана до Вирсавеје позна да је Самуило вјеран пророк Господњи.
21. И Господ се стаде опет јављати у Силому, јер се Господ јављаше Самуилу у Силому ријечју Господњом."

  "1sam4": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 4. 
Филистејци побјеђују синове Израиљеве и односе ковчег завјета. Смрт Илија и његових синова.
---------------------------------
1. И што рече Самуило, зби се свему Израиљу. Јер Израиљ изиде на војску на Филистеје, и стадоше у око код Евен-Езера, а Филистеји стадоше у око у *Афеку. [*ИНав 15, 53.]
2. А Филистеји се уврсташе према Израиљу, и кад се отвори бој, разбише Филистеји Израиља, и изгибе их у боју у пољу око четири тисуће људи.
3. И кад народ дође у око, рекоше старјешине Израиљеве: Зашто нас данас разби Господ пред Филистејима? Да донесемо из Силома *ковчег завјета Господњега, да буде међу нама и избави нас из руку непријатеља наших. [*2 Мој 25, 10; ИНав 3, 6, 11.]
4. И народ посла у Силом да донесу оданде ковчег завјета Господа над војскама, *који сједи на херувимима; а бијаху ондје код ковчега завјета Господњега два сина Илијева, Офније и Финес. [*2 Мој 25, 22; 2 Сам 6, 2.]
5. А кад дође ковчег завјета Господњега у око, повика сав Израиљ од радости да земља зајеча.
6. А Филистеји, чувши веселу вику, рекоше: Каква је то вика весела у околу Јеврејском? И разумјеше да је дошао ковчег Господњи у око њихов.
7. И уплашише се Филистеји кад рекоше: Бог је дошао у око. И говораху: Тешко нама! Јер то није бивало прије.
8. Тешко нама! Ко ће нас избавити из руку тијех силнијех богова? То су богови што побише Мисирце у пустињи свакојаким мукама.
9. Охрабрите се и будите људи, о Филистеји! Да не служите Јеврејима *као што су они вама служили; будите људи и удрите. [*Суд 13, 1.]
10. И Филистеји ударише, и Израиљци се опет разбише и побјегоше к шаторима својим; и бој бјеше врло велик, јер паде из Израиља тридесет тисућа пјешака.
11. И ковчег Божији би отет, и два сина Илијева Офније и Финес погибоше.
12. А један између синова Венијаминових побјеже из боја, и дође у Силом исти дан раздртијех хаљина и главе посуте прахом.
13. И кад дође, гле, Илије сјеђаше на столици украј пута погледајући; јер срце његово бијаше у страху за ковчег Божији. И дошав онај човјеку град, каза гласе, и стаде вика свега града.
14. А Илије чувши вику рече: Каква је то врева? И човјек брже дотрча да јави Илију.
15. А Илију бијаше деведесет и осам година, и *очи му бијаху потамњеле, те не могаше видјети. [*1 Сам 3, 2.]
16. И рече човјек Илију: Ја идем из боја, утекох данас из боја. А он рече: Шта би, сине?
17. А гласник одговарајући рече: Побјеже Израиљ испред Филистеја, и изгибе много народа, и оба сина твоја погибоше, Офније и Финес, и ковчег Божји отет је.
18. А кад спомену ковчег Божји, паде Илије са столице наузнако код врата и сломи врат и умрије, јер бијаше човјек стар и тежак. Он би судија Израиљу четрдесет година.
19. А снаха његова, жена Финесова, бијаше трудна и на том доба, па чувши глас да је ковчег Божији отет и да јој је погинуо свекар и муж, сави се и породи, јер јој дођоше болови.
20. И кад умираше, *рекоше јој које стајаху код ње: Не бој се, родила си сина. Али она не одговори, нити хајаше за то. [*1 Мој 35, 17.]
21. Него дјетету надје име Ихавод говорећи: *Отиде слава од Израиља; јер ковчег Божији би отет, и свекар јој и муж погибоше. [*Пс 78, 61.]
22. Зато рече: Отиде слава од Израиља; јер би отет ковчег Божји."

  "1sam5": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 5. 
Ковчег завјета у Дагоновом храму. Невоља Филистејаца.
---------------------------------
1. А Филистеји узеше ковчег Божји и однесоше из Евен-Езера у *Азот. [*ИНав 15, 47.]
2. И узевши Филистеји ковчег Божји, унесоше га у дом *Дагонов, и намјестише га до Дагона. [*Суд 16, 23.]
3. А сјутрадан кад усташе Азоћани рано, а то Дагон лежаше ничице на земљи пред ковчегом Господњим; и они узеше Дагона и метнуше га опет на његово мјесто.
4. А кад сјутрадан рано усташе, гле, опет Дагон лежаше ничице на земљи пред ковчегом Господњим, а глава Дагону и обје руке одсјечене бијаху на прагу; само труп од Дагона бјеше остао.
5. Зато свештеници Дагонови и који год улазе у дом Дагонов не стају на праг Дагонов у Азоту до данас.
6. Тада отежа рука Господња Азоћанима, и мораше их и *удараше их шуљевима у Азоту и међама његовијем. [*Пс 78, 66.]
7. А кад Азоћани видјеше шта је, рекоше да не стоји код нас ковчег Бога Израиљева; јер је рука његова тешка над нама и над Дагоном, богом нашим.
8. И послаше, те сабраше к себи све кнезове Филистејске, и рекоше им: Што ћемо чинити с ковчегом Бога Израиљева? А они рекоше: Да се пренесе у *Гат ковчег Бога Израиљева. И пренесоше ковчег Бога Израиљева. [*ИНав 11, 22.]
9. А кад га пренесоше, би рука Господња на граду с муком врло великом, и стаде бити грађане од малога до великога, и дођоше на њих тајни шуљеви.
10. Зато послаше ковчег Божји у *Акарон; а кад дође ковчег Божји у Акарон, повикаше Акароњани говорећи: Донесоше к нама ковчег Бога Израиљева да помори нас и наш народ. [*ИНав 15, 45.]
11. Зато послаше, те сабраше све кнезове Филистејске и рекоше: Пошљите ковчег Бога Израиљева нека се врати на своје мјесто, да не помори нас и народа нашега. Јер бијаше смртан страх по цијелом граду, и врло тешка бијаше рука Господња ондје.
12. Јер људи који остајаху живи, боловаху од шуљева тако да се вика у граду подизаше до неба."

  "1sam6": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 6. 
Ковчег завјета враћен с даровима.
---------------------------------
1. И бијаше ковчег Господњи у земљи Филистејској седам мјесеци.
2. Тада дозваше Филистеји свештенике и враче, па им рекоше: Шта ћемо чинити с ковчегом Господњим? Научите нас како ћемо га послати натраг на његово мјесто.
3. А они рекоше: Ако ћете натраг послати ковчег Бога Израиљева, не шаљите га празна, него уза њ подајте принос за гријех; тада ћете оздравити и дознаћете зашто се рука његова није одмакла од вас.
4. А они рекоше: Какав ћемо му дати принос за гријех? А они рекоше: *Према броју кнежевина Филистејских пет златнијех шуљева и пет златнијех мишева; јер је зло једнако на свјема вама и на кнезовима вашим. [*ИНав 13, 3.]
5. Начините, дакле, слике од својих шуљева и слике од мишева који кваре земљу, и подајте славу Богу Израиљеву. Може бити да ће улакшати руку своју над вама и над боговима вашим и над земљом вашом.
6. И зашто бисте били упорна срца као што бијаху упорна срца Мисирци и Фараон? И пошто учини чудеса на њима, еда ли их тада не пустише, те *отидоше? [*2 Мој 12, 31.]
7. Зато начините једна кола нова, и узмите двије краве дојилице, на којима још није био јарам, па упрегните краве у кола, а телад њихову одведите од њих кући.
8. Па узмите ковчег Господњи и метните га на кола; а закладе златне што ћете му дати за гријех, метните у ковчежић покрај њега, и пустите га нека иде.
9. И гледајте: Ако пође путем к међи својој у Вет-Семес, он нам је учинио ово велико зло; ако ли не пође тако, онда ћемо знати да нас се није дохватила рука његова, него нам се догодило случајно.
10. И учинише тако они људи; и узевши двије краве дојилице, упрегоше их у кола, а телад њихову затворише код куће.
11. И метнуше ковчег Господњи на кола, и мали ковчежић с мишевима златнијем и са сликама својих шуљева.
12. И пођоше краве право путем у Вет-Семес, и једнако иђаху истијем путем мучући и не сврћући ни надесно ни налијево; а кнезови Филистејски иђаху за њима до међе Вет-Семеске.
13. А Вет-Семешани жњаху пшеницу у долини, и подигавши очи своје, видјеше ковчег и обрадоваше се видјевши га.
14. И дођоше кола на њиву Исуса Вет-Семешанина и стадоше ондје. А бијаше ондје велик камен; и исцјепаше дрва од кола, и принесоше оне краве на жртву паљеницу Господу.
15. А Левити снимивши ковчег Господњи и ковчежић што бјеше покрај њега, у којем бијаху заклади златни, метнуше на онај велики камен; а људи из Вет-Семеса готовише жртве паљенице и приносише жртве Господу онај дан.
16. А то видјевши пет кнезова Филистејских, вратише се у Акарон исти дан.
17. А ово бјеху златни шуљеви које дадоше Филистеји Господу за гријех: за Азот један, за Газу један, за Аскалон један, за Гат један, за Акарон један.
18. И мишеви златни бјеху према броју свијех градова Филистејских, у пет кнежевина, свијех зиданијех градова и села неограђенијех до великога камена, на који метнуше ковчег Господњи, и који је и данас у пољу Исуса Вет-Семешанина.
19. Али *поби Господ неке између Вет-Семешана који загледаше у ковчег Господњи, и поби из народа педесет тисућа и седамдесет људи. И плака народ што га Господ удари великом погибљу. [*4 Мој 4, 20; 2 Сам 6, 7.]
20. И људи из Вет-Семеса рекоше: Ко може остати пред тијем Господом Богом светијем? И ка коме ће отићи од нас?
21. И послаше посланике к становницима Киријат-Јаримским говорећи: Донесоше натраг Филистеји ковчег Господњи, ходите, однесите га к себи."

  "1sam7": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 7. 
Покајање синова Израиљевих и побједа над Филистејцима. Евен-Езер. Самуило као судија.
---------------------------------
1. Тада дођоше људи из Киријат-Јарима: И узеше ковчег Господњи и однесоше га у кућу Авинадовову на брду, а Елеазара сина његова посветише да чува ковчег Господњи.
2. А кад ковчег оста у Киријат-Јариму, прође много времена, двадесет година, и плакаше сав дом Израиљев за Господом.
3. А Самуило рече свему дому Израиљеву говорећи: Ако се свијем срцем својим обраћате ка Господу, *поврзите туђе богове између себе и Астароте, и спремите срце своје за Господа, њему јединому служите, па ће вас избавити из руку Филистејских. [*1 Мој 35, 2; ИНав 24, 23.]
4. И повргоше синови Израиљеви Вале и Астароте, и служише Господу јединому.
5. Потом рече Самуило: *Скупите свега Израиља у Миспу да се помолим Господу за вас. [*Суд 10, 1.]
6. И скупише се у Миспу, и црпући воду прољеваше пред Господом, и постише онај дан, и ондје рекоше: Сагријешисмо Господу. И Самуило суђаше синовима Израиљевијем у Миспи.
7. А Филистеји, кад чуше да су се синови Израиљеви скупили у Миспу, изидоше кнезови Филистејски на Израиља. А кад то чуше синови Израиљеви, уплашише се од Филистеја.
8. И рекоше синови Израиљеви Самуилу: Не престај вапити за нас ка Господу Богу нашему еда би нас избавио из руку Филистејских.
9. Тада Самуило узе једно јагње одојче и принесе га свега Господу на жртву паљеницу; и вапи Самуило ка Господу за Израиља, и услиши га Господ.
10. И кад Самуило приношаше жртву паљеницу, приближише се Филистеји да ударе на Израиља; али загрмје Господ грмљавином великом у онај дан на Филистеје и смете их, и бише побијени пред Израиљем.
11. А Израиљци изидоше из Миспе, и потјераше Филистеје, и бише их до под Вет-Хар.
12. Тада узе Самуило камен и метну га између Миспе и Сена, и назва га Евен-Езер, јер рече: Довде нам Господ поможе.
13. Тако бише покорени Филистеји, и више не долазише на међу Израиљеву. И рука Господња бјеше против Филистеја свега вијека Самуилова.
14. И повратише се Израиљу градови које бјеху узели Филистеји Израиљу, од Акарона до Гата, и међе њихове избави Израиљ из руку Филистејских; и би мир међу Израиљем и Аморејима.
15. А Самуило суђаше Израиљу свега вијека својега.
16. И идући сваке године обилажаше Ветиљ и Галгал и Миспу, и суђаше Израиљу у свијем тијем мјестима.
17. Потом се враћаше у Раму, јер ондје бијаше кућа његова, и суђаше ондје Израиљу, и ондје начини олтар Господу."

  "1sam8": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 8. 
Синови Израиљеви жуде за царем. Самуило објављује царска права.
---------------------------------
1. А кад Самуило остарје, постави синове своје за судије Израиљу.
2. А име сину његову првенцу бјеше Јоило, а другому Авија, и суђаху у Вирсавеји.
3. Али синови његови не хођаху путовима његовијем, него ударише за добитком, и *примаху поклоне и извртаху правду. [*5 Мој 16, 19.]
4. Тада се скупише све старјешине Израиљеве и дођоше к Самуилу у Раму.
5. И рекоше му: Ето, ти си остарио, а синови твоји не ходе твојим путовима; зато, *постави нам цара да нам суди као што је у свијех народа. [*5 Мој 17, 14; Ос 13, 10; Дап 13, 21.]
6. Али Самуилу не би по вољи што рекоше: Дај нам цара да нам суди. И Самуило се помоли Господу.
7. А Господ рече Самуилу: Послушај глас народни у свему што ти говоре; јер не одбацише тебе, него мене одбацише да не царујем над њима.
8. Како чинише од онога дана кад их изведох из Мисира до данас, и оставише ме и служише другим боговима, по свијем тијем дјелима чине и теби.
9. Зато сада послушај глас њихов; али им добро засвједочи и кажи начин којим ће цар царовати над њима.
10. И каза Самуило све ријечи Господње народу који искаше од њега цара;
11. И рече: Ово ће бити начин којим ће цар царовати над вама: синове ваше узимаће и метати их на кола своја и међу коњике своје, и они ће трчати пред колима његовијем;
12. И поставиће их да су му тисућници и педесетници, и да му ору њиве и жњу љетину, и да му граде ратне справе и што треба за кола његова.
13. Узимаће и кћери ваше да му граде мирисне масти и да му буду кухарице и хљебарице.
14. И њиве ваше и винограде ваше и маслинике ваше најбоље узимаће и раздавати слугама својим.
15. Узимаће десетак од усјева ваших и од винограда ваших, и даваће дворанима својим и слугама својим.
16. И слуге ваше и слушкиње ваше и младиће ваше најљепше и магарце ваше узимаће, и обртати на своје послове.
17. Стада ће ваша десетковати и ви ћете му бити робови.
18. Па ћете онда викати због цара својега, којега изабрасте себи; али вас Господ неће онда услишити.
19. Али народ не хтје послушати ријечи Самуиловијех, и рекоше: Не, него цар нека буде над нама,
20. Да будемо и ми као сви народи; и нека нам суди цар наш и иде пред нама и води наше ратове.
21. А Самуило, чувши све ријечи народне, каза их Господу.
22. А Господ рече Самуилу: Послушај глас њихов, и постави им цара. И Самуило рече Израиљцима: Идите сваки у свој град."

  "1sam9": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 9. 
Саул тражи магарице и долази Самуилу.
---------------------------------
1. А бјеше један човјек од племена Венијаминова, којему име бјеше Кис, син Авила, сина Серора, сина Вехората, сина Афије, сина једнога човјека од племена Венијаминова, храбар јунак.
2. Он имаше сина по имену Саула, који бјеше млад и лијеп да не бјеше љепшега од њега међу синовима Израиљевијем, а главом бјеше виши од свега народа.
3. А Кису, оцу Саулову, неста магарица, па рече Кис Саулу, сину својему: Узми са собом једнога момка, па устани и иди те тражи магарице.
4. И он прође гору Јефремову, и прође земљу Салиску; али не нађоше; па прођоше у земљу Салимску, и не бјеше их; па прођоше и земљу Венијаминову, и не нађоше.
5. А кад дођоше у земљу Суфску, рече Саул момку својему који бијаше с њим: Хајде да се вратимо да се не би отац оканио магарица и забринуо се за нас.
6. А он му рече: Ево, у овом граду има човјек Божји којега веома поштују; што год каже све се збива; хајдемо к њему, може бити да ће нас упутити куда бисмо ишли.
7. А Саул рече момку својему: Хајде да идемо; али шта ћемо однијети човјеку? Јер нам је хљеба нестало у торбама, а дара немамо да однесемо човјеку Божијему. Шта имамо?
8. А момак опет одговарајући рече Саулу: Ето у мене четврт сикла сребра; то да дам човјеку Божијему да нас упути.
9. У старо вријеме ко би ишао да пита Бога говораше: Хајде да идемо к видиоцу. Јер ко се сада зове пророк у старо се вријеме зваше *видјелац. [*2 цар 17, 13.]
10. И Саул рече момку својему: Добро велиш; хајде да идемо. И пођоше у град гдје бјеше човјек Божји.
11. И кад иђаху уз брдо градско, сретоше дјевојке које излажаху да захватају воду, па им рекоше: Је ли ту видјелац?
12. А оне одговарајући рекоше: Јест, ето пред тобом; похитај, јер је, данас дошао у град, јер данас народ има жртву на гори.
13. Како уђете у град, наћи ћете га прије него пође на гору да једе; јер народ неће јести докле он не дође, јер он треба да благослови жртву, па онда ће званице јести; зато идите, јер ћете га сада наћи.
14. И отидоше у град; а кад дођоше усред града, гле, Самуило полазећи на гору, срете их.
15. А Господ бјеше објавио Самуилу дан прије него дође Саул рекавши:
16. Сјутра у ово доба послаћу к теби једнога човјека из земље Венијаминове, њега помажи да буде вођ народу мојему Израиљу, и он ће избавити мој народ из руку Филистејских. Јер погледах на народ свој, јер вика његова дође до мене.
17. И кад Самуило угледа Саула, рече му Господ: Ето човјека за којега ти рекох; тај ће владати мојим народом.
18. И Саул приступи к Самуилу на вратима, и рече: Кажи ми гдје је кућа видиочева?
19. А Самуило одговори Саулу и рече: Ја сам видјелац. Хајде преда мном на гору, и данас ћете са мном јести; а сјутра ћу те отпустити и што ти је год у срцу, казаћу ти.
20. А за магарице, којих ти је нестало прије три дана, не брини се; јер су се нашле. И чије ће бити све што је најбоље у Израиљу? Еда ли не твоје и свега дома оца твојега?
21. А Саул одговори и рече: *Нијесам ли од племена Венијаминова, најмањега племена Израиљева, и дом мој најмањи између свијех домова племена Венијаминова? Што ми, дакле, говориш тако? [*1 Сам 15, 17.]
22. А Самуило узе Саула и његова момка, и одведе их у собу, и посади их у зачеље међу званицама којих бјеше до тридесет људи.
23. И Самуило рече кухару: Донеси дио који ти дадох и за који ти рекох: Остави га код себе.
24. Тада донесе кухар плеће и што бјеше на њему; а Самуило га метну пред Саула и рече: Ево што је остало, узми преда се, те једи, јер је сачувано дослије за тебе, кад рекох: Позвао сам народ. Тако једе Саул са Самуилом онај дан.
25. Потом сидоше с горе у град, и Самуило се разговара са Саулом на крову.
26. А ујутру уранише, и кад свиташе, зовну Самуило Саула на кров и рече му: Дигни се да те отпустим. И кад се диже Саул, изидоше обојица, он и Самуило.
27. И кад дођоше на крај града, рече Самуило Саулу: Реци момку нека иде напријед (и он прође напријед), а ти стани мало да ти јавим ријеч Божију."

  "1sam10": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 10. 
Самуило помазује Саула за цара и показује га народу.
---------------------------------
1. Тада Самуило узе уљаницу и изли му уље на главу, па га цјелова и рече му: Ето, није ли те помазао Господ над нашљедством својим да му будеш вођ?
2. Кад отидеш данас од мене, наћи ћеш два човјека код *гроба Рахиљина у крају Венијаминову у Селси, који ће ти рећи: Нашле су се магарице које си пошао да тражиш, и ево, отац твој не марећи за магарице забринуо се за вас говорећи: Шта ћу чинити поради сина својега? [*1 Мој 35, 19.]
3. И отишавши оданде даље, кад дођеш у равницу Таворску, срешће те ондје три човјека идући к Богу у Ветиљ, носећи један три јарета, а други носећи три хљеба, а трећи носећи мјешину вина.
4. Па ће те упитати за здравље и даће ти два хљеба, које прими из руку њиховијех.
5. Потом ћеш доћи на *хум Божји, гдје је стража Филистејска, и кад уђеш у град, срешће те гомила пророка силазећи с горе, а пред њима псалтири и бубњи и свирале и гусле; и они ће пророковати. [*1 Сам 10, 10.]
6. И сићи ће на те дух Господњи, те ћеш пророковати с њима, и постаћеш други човјек.
7. И кад ти дођу ти знаци, чини што ти дође на руку, јер је Бог с тобом.
8. Потом ћеш отићи прије мене у Галгал, и гле, ја ћу доћи к теби да принесем жртве паљенице и да принесем жртве захвалне. *Седам дана чекај докле дођем к теби и кажем ти шта ћеш чинити. [*1 Сам 13, 8.]
9. И кад се окрете да иде од Самуила, Бог му даде друго срце; и сви се они знаци збише онај дан.
10. И кад дођоше на хум, гле, срете га *гомила пророка, и дође на њ дух Божји, и пророкова међу њима. [*1 Сам 19, 20. ]
11. И кад га видјеше сви који га познаваху од пређе гдје пророкује с пророцима, рекоше један другоме: Шта то би од сина Кисова? Еда ли је и Саул међу пророцима?
12. А један оданде одговори и рече: Ко ли им је отац? Отуда поста прича: Еда ли је и Саул међу пророцима?
13. И преставши пророковати, дође на гору.
14. А стриц Саулов рече њему и момку његову: Куда сте ишли? А он одговори: Да тражимо магарице; и кад видјесмо да их нигдје нема, отидосмо к Самуилу.
15. А стриц Саулов рече: Кажи ми шта вам је рекао Самуило?
16. А Саул рече стрицу својему: Казао нам је да су се нашле магарице. Али му не рече за царство што му је казао Самуило.
17. А Самуило сазва народ у Миспу ка Господу.
18. И рече синовима Израиљевијем: Овако вели Господ Бог Израиљев: Ја изведох Израиља из Мисира, и избавих вас из руку Мисирских и из руку свијех царстава која вас мучаху.
19. *А ви данас одбацисте Бога својега, који вас сам избавља од свијех зала ваших и невоља ваших, и рекосте му: Постави цара над нама. Сада, дакле, станите пред Господом по племенима својим и по тисућама својим. [*1 Сам 8, 7.]
20. И *приведе Самуило сва племена Израиљева, и паде на племе Венијаминово. [*ИНав 7, 16.]
21. Потом приведе племе Венијаминово по породицама његовијем, и паде на породицу Матријеву; потом паде на Саула, сина Кисова. И тражише га, али се не нађе.
22. Тада опет упиташе Господа: Хоће ли још доћи овамо тај човјек? А Господ рече: Ето, сакрио се за пртљагом.
23. Тада отрчаше и доведоше га оданде. И стаде усред народа и бијаше главом виши од свега народа.
24. И рече Самуило свему народу: Видите ли кога је изабрао Господ да нико није као он у свему народу? И сав народ повика и рече: *Да живи цар! [*1 цар 1, 25.]
25. Тада Самуило каза народу*права царска и написа у књигу, и метну је пред Господом. Потом Самуило распусти народ да иде свак својој кући. [*5 Мој 17, 14 и даље.]
26. И Саул такођер отиде својој кући у Гавају, и с њим отидоше војници, којима Бог такну срца.
27. *А људи неваљали рекоше: Тај ли ће нас избавити? И презираху га, нити му донесоше дара. Али се он учини као да није чуо. [*1 Сам 11, 12.]"

  "1sam11": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 11. 
Саулова прва побједа над Амонцима; великодушност према онима који га презиру; жртва захвалница у Галгалу.
---------------------------------
1. Тада дође Нас Амонац и стаде у око према Јавису Галадову. И сви људи из Јависа рекоше Насу: Учини вјеру с нама, па ћемо ти служити.
2. А Нас Амонац одговори им: Овако ћу учинити вјеру с вама: Да вам свакоме ископам десно око, и ту срамоту учиним свему Израиљу.
3. А старјешине Јависке рекоше му: Остави нам седам дана да пошљемо посланике у све крајеве Израиљеве; па ако не буде никога да нас избави, тада ћемо изаћи к теби.
4. И дођоше посланици у Гавају Саулову, и казаше ове ријечи народу; тада сав народ подиже глас свој, и плакаху.
5. А гле, Саул иђаше за говедима својим из поља и рече: Шта је народу те плаче? И казаше му шта су поручили Јавишани.
6. Тада *сиђе дух Божји на Саула кад чу те ријечи, и он се разгњеви врло. [*Суд 14, 6.]
7. Па узе два вола, и *исијече их на комаде, и разасла их у све крајеве Израиљеве по истијем посланицима поручивши: Ко не пође за Саулом и за Самуилом, овако ће бити с говедима његовијем. И страх Господњи попаде народ, те изидоше једнодушно. [*Суд 19, 29.]
8. И изброји их у Везеку, и бјеше синова Израиљевијех триста тисућа, а синова Јудинијех тридесет тисућа.
9. Потом рекоше посланицима који бијаху дошли: Овако реците људима у Јавису Галадову: Сјутра ћете се избавити, кад огрије сунце. И посланици се вратише и јавише ово Јавишанима, и они се обрадоваше.
10. И рекоше Јавишани Амонцима: Сјутра ћемо изаћи к вама да учините од нас што вам буде драго.
11. И сјутрадан раздијели Саул народ у три чете, и уђоше усред окола о јутрењој стражи, и бише Амонце докле сунце не огрија, и који осташе, распршаше се да не осташе ни двојица заједно.
12. Тада рече народ Самуилу: *Који је оно што рече: Еда ли ће Саул царовати над нама? Дајте их да их погубимо. [*1 Сам 10, 27.]
13. Али Саул рече: Да се не погуби данас нико, јер је данас Господ учинио спасење у Израиљу.
14. Тада Самуило рече народу: Хајдете да идемо у *Галгал да ондје поновимо царство. [*1 Сам 10, 8.]
15. И сав народ отиде у Галгал, и поставише ондје Саула царем пред Господом у Галгалу, и ондје принесоше жртве захвалне пред Господом. И провесели се ондје Саул и сав Израиљ веома."

  "1sam12": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 12. 
Самуило оставља свечано своју судијску службу.
---------------------------------
1. Тада рече Самуило свему Израиљу: Ето, послушао сам глас ваш *у свему што ми рекосте, † и поставих цара над вама. [*1Сам 8, 5, 19, 20; † 1 Сам 11, 15.]
2. И сада, ето, цар иде пред вама, а ја сам остарио и осиједио; и синови моји ето су међу вама; и ја сам ишао пред вама од младости своје до данас.
3. Ево ме, одговорите ми пред Господом и пред помазаником његовијем. *Коме сам узео вола или коме сам узео магарца? Коме сам учинио насиље? Коме сам учинио криво? Или из чије сам руке узео поклон да бих стискао очи њега ради? Пак ћу вам вратити. [*4 Мој 16, 15.]
4. А они рекоше:Нијеси нам учинио силе, нити си коме учинио криво, нити си узео што из чије руке.
5. Јоште им рече: Свједок је Господ на вас, и свједок је помазаник његов данас да нијесте нашли ништа у мојим рукама. И рекоше: Свједок је.
6. Тада рече Самуило народу: Господ је који је поставио Мојсија и Арона, и који је извео оце ваше из земље Мисирске.
7. Сада, дакле, станите да се прем с вама пред Господом за сва добра што је чинио Господ вама и вашим оцима.
8. Пошто дође Јаков у Мисир, викаше оци ваши ка Господу, и Господ посла Мојсија и Арона, који изведоше оце ваше из Мисира и населише их на овом мјесту.
9. Али заборавише Господа Бога својега, *те их даде у руке Сисари, војводи Асорском, и † у руке Филистејима, и **у руке цару Моавскому, који војеваше на њих. [*Суд 4, 2; † Суд 10, 7; 13, 1;**Суд 3, 12.]
10. Али викаше ка Господу и рекоше: Сагријешисмо што остависмо Господа и служисмо Валима и Астаротама; али сада избави нас из руку непријатеља наших, па ћемо ти служити.
11. И Господ посла *Јеровала и Ведана и Јефтаја и Самуила, и оте вас из руку непријатеља ваших унаоколо, те живјесте без страха. [*Суд 6, 14.]
12. Али кад видјесте Наса, цара Амонскога, гдје дође на вас, *рекосте ми: Не, него цар нека царује над нама, премда Господ Бог ваш бјеше цар ваш. [*1 Сам 8, 19.]
13. Сада, дакле, ето цара којега изабрасте, којега искасте; ево, Господ је поставио цара над вама.
14. Ако се узбојите Господа, и њему узаслужите, и узаслушате глас његов и не успротивите се заповијести Господњој, тада ћете и ви и цар ваш који царује над вама ићи за Господом Богом својим.
15. Ако ли не узаслушате гласа Господњега, него се успротивите заповијести Господњој, тада ће бити рука Господња против вас као што је била против отаца ваших.
16. Али станите сада јоште, и видите ову ствар велику коју ће учинити Господ пред вашим очима.
17. Није ли данас жетва пшенична? Ја ћу призвати Господа, и спустиће громове и дажд да разумијете и видите колико је зло што учинисте пред Господом искавши себи цара.
18. Тада Самуило завапи ка Господу, и Господ спусти громове и дажд у тај дан; и сав се народ побоја врло Господа и Самуила.
19. И рече сав народ Самуилу: Моли се за слуге своје Господу Богу својему да не помремо, јер додасмо к свијем гријесима својим зло иштући себи цара.
20. Тада рече Самуило народу: Не бојте се, ви сте учинили све ово зло; али не одступајте од Господа, него служите Господу свијем срцем својим.
21. Не одступајте, јер бисте пошли за ништавим стварима, које не помажу, нити избављају, јер су ништаве.
22. Јер Господ неће оставити народа својега ради великога имена својега; јер Господу би воља да вас учини својим народом.
23. А мени не дао Бог да згријешим Господу и престанем молити се за вас; него ћу вас упућивати на пут добар и прав.
24. Само се бојте Господа и служите му истинито, свијем срцем својим, јер видите какве је велике ствари учинио за вас.
25. Ако ли зло ушчините, пропашћете и ви и цар ваш."

  "1sam13": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 13. 
Јонатан побеђује Филистејце. Самуило кажњава Саулову пренагљену жртву. Нови рат.
---------------------------------
1. Кад Саул би цар годину дана (а царова двије године над Израиљем),
2. Изабра себи Саул три тисуће између синова Израиљевих; и бијаху код Саула двије тисуће у Михмасу и у гори Ветиљској, а једна тисућа с Јонатаном у Гаваји Венијаминовој; а остали народ распусти у шаторе њихове.
3. И Јонатан поби стражу Филистејску која бјеше у Гаваји, и чуше за то Филистеји. А Саул заповједи, те трубише у трубе по свој земљи говорећи: Нека чују Јевреји.
4. И тако чу сав Израиљ гдје рекоше: Поби Саул стражу Филистејску; и стога Израиљ омрзну Филистејима. И сазван би народ за Саулом у Галгал.
5. А Филистеји се скупише да војују на Израиља, тридесет тисућа кола и шест тисућа коњика, и мноштво народа као пијесак на обали морској; и изашавши стадоше у око у Михмасу, с истока од Вен-Авена.
6. И Израиљци се видјеше у невољи, јер народ би притијешњен; те се сакри у пећине и у честе и у камењаке и у расјелине и у јаме.
7. А други Јевреји пријеђоше преко Јордана у земљу Гадову и Галадову. А Саул још бијаше у Галгалу, и сав народ што иђаше за њим бијаше у страху.
8. И *почека седам дана до рока Самуилова. Али Самуило не дође у Галгал, те се народ стаде разлазити од њега. [*1 Сам 10, 8.]
9. Тада рече Саул: Додајте ми жртву паљеницу и жртве захвалне. И принесе жртву паљеницу.
10. И кад принесе жртву паљеницу, гле, дође Самуило. И Саул изиде му у сусрет да га поздрави.
11. А Самуило му рече: Шта си учинио? А Саул одговори: Кад видјех гдје се народ разлази од мене, а ти не дође до рока, и Филистеји се скупили у Михмасу,
12. Рекох: Сад ће ударити Филистеји на ме у Галгал, а ја се још не помолих Господу; те се усудих и принесох жртву паљеницу.
13. Тада рече Самуило Саулу: Лудо си радио што нијеси држао заповијести Господа Бога својега, коју ти је заповједио, јер би сада Господ утврдио царство твоје над Израиљем довијека.
14. А сада царство твоје неће се одржати. *Господ је нашао себи човјека по срцу својему, и њему је заповједио Господ да буде вођ народу његову, јер нијеси држао што ти је заповједио Господ. [*Дап 13, 22.]
15. Потом диже се Самуило и отиде из Галгала у Гавају Венијаминову. И Саул изброји народ који оста код њега, и бјеше га до шест стотина људи.
16. И Саул и син му Јонатан и народ што бјеше с њима стајаху у Гаваји Венијаминовој; а Филистеји стајаху у околу у Михмасу.
17. И изидоше три чете из окола Филистејскога да плијене: једна чета удари путем к Офри у земљу Совалску;
18. А друга чета удари путем к Вет-Орону; а трећа удари путем к међи која гледа према долини Севојимској у пустињу.
19. А у цијелој земљи Израиљској не бјеше ковача, јер Филистеји рекоше: Да не би градили Јевреји мачева ни копаља.
20. Зато слажаху сви Израиљци к Филистејима кад који шћаше поклепати раоник или мотику или сјекиру или срп.
21. И бијаху се затупили раоници и мотике и виле тророге и сјекире, и саме остане требаше заоштрити.
22. Зато кад дође вријеме боју, не нађе се мача ни копља ни у кога у народу који бјеше са Саулом и Јонатаном; само бијаше у Саула и у Јонатана, сина његова.
23. И стража Филистејска изиде у кланац код Михмаса."

  "1sam14": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 14. 
Јонатаново јуначко дјело. Заклетва Саулова у невријеме. Његови ратови и његов дом.
---------------------------------
1. Један дан рече Јонатан, син Саулов, момку својему који му ношаше оружје: Хајде да идемо к стражи Филистејској која је на оној страни. А оцу својему не каза ништа.
2. А Саул стајаше крај брда под шипком који бијаше у Мигрону; и народа бјеше с њим око шест стотина људи.
3. И Ахија, син Ахитова брата *Ихавода, сина Финеса, сина Илија, свештеника Господњега у Силому, ношаше оплећак. И народ не знадијаше да је отишао Јонатан. [*1 Сам 4, 21.]
4. А у кланцу којим шћаше Јонатан отићи к стражи Филистејској, бијаху двије стрмене стијене, једна с једне стране а друга с друге, и једна се зваше Восес а друга Сене.
5. И једна од њих стајаше са сјевера према Михмасу, а друга с југа према Гаваји.
6. И Јонатан рече момку који му ношаше оружје: Хајде да отидемо к стражи тијех необрезанијех; може бити да ће нам учинити што Господ, *јер Господу не смета избавити с множином или с малином. [*Суд 7, 7; 2 дн 14, 11.]
7. А онај што му ношаше оружје одговори му: Чини што ти је год у срцу, иди, ево ја ћу ићи с тобом куда год хоћеш.
8. А Јонатан му рече: Ево, отићи ћемо к тијем људима и показаћемо им се.
9. Ако нам реку: Чекајте докле дођемо к вама, тада ћемо се уставити на свом мјесту, и нећемо ићи к њима.
10. Ако ли реку: Ходите к нама, тада ћемо отићи, јер нам их Господ предаде у руке. То ће нам бити знак.
11. И показаше се обојица стражи Филистејској; а Филистеји рекоше: Гле, излазе Јевреји из рупа у које су се сакрили.
12. И стражари рекоше Јонатану и момку који му ношаше оружје: Ходите к нама да вам кажемо нешто. И Јонатан рече оному што му ношаше оружје: Хајде за мном, јер их предаде Господ у руке Израиљу.
13. Тако пузаше Јонатан рукама и ногама, а за њим момак што му ношаше оружје; и падаху пред Јонатаном, и убијаше их за њим онај што му ношаше оружје.
14. И то би први бој у ком поби Јонатан и момак што му ношаше оружје око двадесет људи, отприлике на по рала земље.
15. И уђе страх у око у пољу и у сав народ; и стража и они који бјеху изашли да плијене препадоше се, и земља се усколеба, јер бјеше страх од Бога.
16. А стража Саулова у Гаваји Венијаминовој опази гдје се мноштво узбунило и успрепадало.
17. Тада рече Саул народу који бијаше с њим: Прегледајте и видите ко је отишао од нас. И кад прегледаше, гле, не бјеше Јонатана и момка његова који му ношаше оружје.
18. И рече Саул Ахији: Донеси ковчег Божји; јер ковчег Божји бијаше тада код синова Израиљевијех.
19. А док говораше Саул свештенику, забуна у околу Филистејском биваше све већа, и Саул рече свештенику: Остави.
20. И Саул и сав народ што бјеше с њим скупише се и дођоше до боја, и гле, повадили бјеху мачеве *један на другога, и забуна бјеше врло велика. [*Суд 7, 22; 2 дн 20, 23.]
21. А бијаше с Филистејима Јевреја као прије, који иђаху с њима на војску свуда; па и они присташе уз Израиљце који бијаху са Саулом и Јонатаном.
22. И сви Израиљци који се бијаху сакрили у гори Јефремовој, кад чуше да бјеже Филистеји, наклопише се и они за њима бијући их.
23. И избави Господ Израиља у онај дан; и бој отиде дори до Вет-Авена.
24. И Израиљци се врло уморише онај дан; а Саул закле народ говорећи: Да је проклет који једе што до вечера да се осветим непријатељима својим. И не окуси народ ништа.
25. И сав народ оне земље дође у шуму гдје бјеше много меда по земљи.
26. И кад дође народ у шуму, видје мед гдје тече; али нико не принесе руке к устима својим, јер се народ бојаше заклетве.
27. Али Јонатан не чу кад отац његов закле народ, те пружи штап који му бјеше у руци, и замочи крај у сат, и примаче руку своју к устима својим, и засвијетлише му се очи.
28. А један из народа проговори и рече: Отац је твој заклео народ рекавши: Да је проклет ко би јео што данас; стога суста народ.
29. Тада рече Јонатан: Смео је земљу отац мој; видите како ми се засвијетлише очи чим окусих мало меда.
30. А да је још народ слободно јео данас од плијена непријатеља својих који нађе! Не би ли полом Филистејски био још већи?
31. И тако побише онај дан Филистеје од Михмаса до Ајалона, и народ се врло умори.
32. И наклопи се народ на плијен, и нахваташе оваца и волова и телаца, и поклаше их на земљи, и стаде народ јести *с крвљу. [*3 Мој 3, 17.]
33. И јавише Саулу говорећи: Ево народ гријеши Господу једући с крвљу. А он рече: Невјеру учинисте; доваљајте сада к мени велик камен.
34. За тијем рече Саул: Разидите се међу народ и реците: Доведите сваки к мени вола својега и овцу своју; и овдје закољите и једите, и нећете гријешити Господу једући с крвљу. И донесе сав народ, сваки свога вола својом руком оне ноћи, и ондје клаше.
35. И начини Саул олтар Господу; то би први олтар који начини Господу.
36. Потом рече Саул: Хајдемо за Филистејима ноћас да их плијенимо до јутра, и да их не оставимо ниједнога. А они рекоше: Чини што ти је год воља. Али свештеник рече: Да приступимо овдје к Богу.
37. И упита Саул Бога: Хоћу ли ићи за Филистејима? Хоћеш ли их дати у руке Израиљу? Али не одговори му онај дан.
38. Зато рече Саул: Приступите овамо сви главари народни, и тражите и видите на ком је гријех данас.
39. Јер како је жив Господ који избавља Израиља, ако буде и на Јонатану сину мојем, погинуће заиста. И не одговори му нико из свега народа.
40. Потом рече свему Израиљу: Ви будите с једне стране, а ја и Јонатан, син мој, бићемо с друге стране. А народ рече Саулу: Чини што ти је драго.
41. Тада рече Саул Господу Богу Израиљеву: Покажи правога. И *обличи се Јонатан и Саул, а народ изиде прав. [*1 Сам 10, 20.]
42. И рече Саул: Баците ждријеб за ме и за Јонатана, сина мојега. И обличи се Јонатан.
43. Тада рече Саул Јонатану: *Кажи ми шта си учинио? И каза му Јонатан и рече: Само сам окусио мало меда на крај штапа који ми бјеше у руци; ево ме; хоћу ли погинути? [*ИНав 7, 19.]
44. А Саул рече: То нека ми учини Бог и то нека дода, погинућеш, Јонатане!
45. Али народ рече Саулу: Зар да погине Јонатан који је учинио ово спасење велико у Израиљу? Боже сачувај! Тако жив био Господ, неће пасти на земљу ниједна длака с главе његове. Јер је с помоћу Божјом учинио то данас. И тако избави народ Јонатана, те не погибе.
46. Тада се врати Саул од Филистеја, а Филистеји отидоше у своје мјесто.
47. И Саул, царујући над Израиљем, ратоваше на све непријатеље своје, на Моавце и на синове Амонове и на Едомце и на цареве Совске и на Филистеје, и куда се год обраћаше надвлађиваше.
48. Скупи такођер војску и поби Амалика; и избави Израиља из руку онијех који га плијењаху.
49. А Саул имаше синове: Јонатана и Исуја и Мелхисуја; а двјема кћерима његовијем бјеху имена: првеници Мерава, а млађој Михала.
50. А жени Сауловој бјеше име Ахиноама, кћи Ахимасова; а војводи његову бјеше име Авенир, син Нира, стрица Саулова.
51. Јер Кис, отац Саулов, и Нир, отац Авениров, бијаху синови Авилови.
52. И бијаше велик рат с Филистејима свега вијека Саулова; и кога год виђаше Саул храбра и јунака, узимаше га к себи."

  "1sam15": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 15. 
Саул побјеђује Амаличане, а бива одбачен због непослушности према заповијести Божијој.
---------------------------------
1. Самуило рече Саулу: Господ ме је послао да те помажем за цара над народом његовијем, над Израиљем; слушај, дакле, ријечи Господње.
2. Овако вели Господ над војскама: *Опоменух се шта је учинио Амалик Израиљу, како му се опро на путу кад је ишао из Мисира. [*2 Мој 17, 8-14; 5 Мој 25, 17-19.]
3. Зато иди и побиј Амалика, и затри као проклето све што год има; не жали га, него побиј и људе и жене и дјецу и што је на сиси и волове и овце и камиле и магарце.
4. Тада Саул сазва народ и изброји их у Телаиму, и бјеше их двјеста тисућа пјешака и десет тисућа људи од Јуде.
5. И дође Саул до града Амаличкога и намјести засједу у потоку.
6. И рече Саул *Кенејима: Идите, одвојте се, уклоните се од Амалика, да вас не би потро с њима; јер сте ви учинили милост свијем синовима Израиљевијем кад су ишли из Мисира. И отидоше Кенеји од Амалика. [*Суд 1, 16.]
7. И Саул поби Амалике од Авиле до Сура, који је према Мисиру.
8. И ухвати Агага, цара Амаличкога, жива, а сав народ његов поби оштријем мачем.
9. И Саул и народ његов поштедје Агага и најбоље овце и најбоље волове и угојену стоку и јагањце и све што бијаше добро и не хтјеше побити; него што бијаше зло и без цијене, оно само побише.
10. Зато дође ријеч Господња к Самуилу говорећи:
11. Кајем се што сам Саула поставио царем, јер је одступио од мене, и није извршио мојих ријечи. И расрди се Самуило врло и викаше ка Господу сву ноћ.
12. И уставши рано Самуило пође пред Саула. И јавише Самуилу говорећи: Саул дође у Кармил, и ено подиже себи споменик, па се врати оданде и отиде даље и сиђе у Галгал.
13. Кад Самуило дође к Саулу, рече му Саул: Благословен да си, Господу! Извршио сам ријеч Господњу.
14. А Самуило рече: Каква је то блека оваца у ушима мојим и рика волова коју чујем?
15. А Саул рече: Од Амалика догнаше их; јер народ поштедје најбоље овце и најбоље волове да принесе на жртву Господу Богу твојему; остало пак побисмо као проклето.
16. А Самуило рече Саулу: Стани да ти кажем што ми је рекао Господ ноћас. Рече му: Говори.
17. Тада рече Самуило: *Нијеси ли био мали сам у својим очима, пак си постао глава племенима Израиљевијем, и Господ те помаза за цара над Израиљем? [*1 Сам 9, 21.]
18. И Господ те посла на овај пут и рече: Иди, побиј грјешне Амалике и војуј на њих докле их не истријебите.
19. Зашто, дакле, не послуша гласа Господњега, него се наклопи на плијен и учини зло пред Господом?
20. А Саул одговори Самуилу: Та послушао сам глас Господњи, и ишао сам путем којим ме посла Господ и довео сам Агага, цара Амаличкога, а Амалике сам истријебио.
21. Него народ узе од плијена овце и волове, најбоље између проклетијех ствари, да принесе на жртву Господу Богу твојему у Галгалу.
22. Али Самуило рече: *3ар су миле Господу жртве паљенице и приноси као кад се слуша глас његов? Гле, † послушност је боља од жртве и покорност је боља од претилине овнујске. [*Ис 1, 11; † Ос 6, 6; Мт 9, 13; 12, 7.]
23. Јер је непослушност као гријех од чарања, и непокорност као сујевјерство и идолопоклонство. Одбацио си ријеч Господњу, зато је и он тебе одбацио да не будеш више цар.
24. Тада рече Саул Самуилу: Згријешио сам што сам преступио заповијест Господњу и твоје ријечи, јер побојах се народа и послушах глас његов.
25. Него сада опрости ми гријех мој, и врати се са мном да се поклоним Господу.
26. А Самуило рече Саулу: Нећу се вратити с тобом, јер си одбацио ријеч Господњу, и зато је тебе Господ одбацио да не будеш више цар над Израиљем.
27. И Самуило се окрете да иде, али га Саул ухвати за скут од плашта његова, те се одадрије.
28. Тада му рече Самуило: *Одадро је Господ царство Израиљево од тебе данас, и дао га ближњему твојему који је бољи од тебе. [*1 Сам 28, 17.]
29. *И доиста јунак Израиљев неће слагати, нити ће се раскајати; јер није човјек да се каје. [*4 Мој 23, 19.]
30. А он рече: Згријешио сам, али ми сад учини част пред старјешинама народа мојега и пред Израиљем, и врати се са мном да се поклоним Господу Богу твојему.
31. И вративши се Самуило отиде за Саулом, и поклони се Саул Господу.
32. Потом рече Самуило: Доведите ми Агага, цара Амаличкога. И дође к њему Агаг весео, јер говораше Агаг: Заиста, прошла је горчина смртна.
33. Али Самуило рече: Како је твој мач учинио те су жене остале без дјеце, тако ће остати без дјеце твоја мајка међу женама. И исијече Самуило Агага пред Господом у Галгалу.
34. Потом отиде Самуило у Раму, а Саул отиде кући својој у Гавају Саулову.
35. И Самуило више не видје Саула до своје смрти, и плакаше Самуило за Саулом што се Господ покаја што је поставио Саула царем над Израиљем."

  "1sam16": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 16. 
Позивање Давида и прво помазивање за цара. Давид долази на Саулов двор.
---------------------------------
1. Господ рече Самуилу: *Докле ћеш ти плакати за Саулом кад га ја † одбацих да не царује више над Израиљем? Напуни рог свој уља и ходи да те пошљем к Јесеју Витлејемцу, јер између његовијех синова изабрах себи цара. [*1 Сам 15, 35; † 1 Сам 15, 23.]
2. А Самуило рече: Како да идем? Јер ће чути Саул, па ће ме убити. А Господ одговори: Узми са собом јуницу из говеда, па реци: Дођох да принесем жртву Господу.
3. И позови Јесеја на жртву, а ја ћу ти показати шта ћеш чинити, и помажи ми онога кога ти кажем.
4. И учини Самуило како му каза Господ, и дође у Витлејем; а старјешине градске уплашивши се истрчаше преда њ и рекоше му: *Јеси ли дошао добро? [*2 цар 9, 22.]
5. А он рече: Добро; дошао сам да принесем жртву Господу; освештајте се и ходите са мном на жртву. Па освешта и Јесеја и синове његове и позва их на жртву.
6. И кад дођоше видјевши Елијава, рече: Јамачно је пред Господом помазаник његов.
7. Али Господ рече Самуилу: Не гледај на лице његово ни на висину раста његова, јер сам га одбацио; јер не гледам на што човјек гледа: Човјек гледа што је на очима, *а Господ гледа на срце. [*Пс 7, 9.]
8. И дозва Јесеј Авинадава и рече му да иде пред Самуила. А он рече: Ни тога није изабрао Господ.
9. Потом Јесеј рече Сами да иде. А он рече: Ни тога није изабрао Господ.
10. Тако рече Јесеј, те прођоше седам синова његовијех пред Самуила; а Самуило рече Јесеју: Није Господ изабрао тијех.
11. Потом рече Самуило Јесеју: Јесу ли ти то сви синови? А он рече: *Остао је још најмлађи; ено га, пасе овце. Тада рече Самуило Јесеју: Пошљи, те га доведи, јер нећемо сједати за сто докле он не дође. [*1 Сам 17, 12.]
12. И посла, те га доведе. А бијаше смеђ, лијепијех очију и лијепа стаса. И Господ рече: Устани, помажи га, јер је то.
13. Тада Самуило узе рог с уљем и помаза га усред браће његове, и сиђе дух Господњи на Давида и оста на њему од тога дана. Потом уста Самуило и отиде у Раму.
14. *А дух Господњи отиде од Саула, и узнемираваше га зао дух од Господа. [*1 Сам 18, 12.]
15. И рекоше Саулу слуге његове: Гле, сада те узнемирује зли дух Божији.
16. Нека господар наш заповиједи слугама својим које стоје пред тобом, да потраже човјека који зна ударати у гусле, па кад те нападне зли дух Божији, *нека удара руком својом и одлакшаће ти. [*2 цар 3, 15.]
17. И рече Саул слугама својим: Потражите човјека који зна добро ударати у гусле, и доведите ми га.
18. А један између слуга његовијех одговори и рече: Ево, ја знам сина Јесеја Витлејемца, који умије добро ударати у гусле, и храбар је јунак и убојник, и паметан је и лијеп, и Господ је с њим.
19. И Саул посла људе к Јесеју и поручи: Пошљи ми Давида, сина својега, који је код оваца.
20. А Јесеј узе магарца и хљеба и мјешину вина и једно јаре, и посла Саулу по Давиду, сину својему.
21. И Давид дође к Саулу и изиде преда њ, и омиље Саулу веома, те га постави да му носи оружје.
22. Потом посла Саул к Јесеју и поручи: Нека Давид остане код мене, јер је нашао милост преда мном.
23. И *кад би дух Божји напао Саула, Давид узевши гусле ударао би руком својом, то би Саул одахнуо и било би му боље, јер би зли дух отишао од њега. [*1 Сам 16, 14.]"

  "1sam17": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 17. 
Давид и Голијат.
---------------------------------
1. Тада Филистеји скупише војску своју да војују, и скупише се у Сокоту Јудину, и стадоше у око између Сокота и Азике на међи Дамимској.
2. А Саул и Израиљци скупише се и стадоше у око у долини Или, и уврсташе се према Филистејима.
3. И Филистеји стајаху на брду одонуда, а Израиљци стајаху на брду одовуда, а међу њима бјеше долина.
4. И изиде из окола Филистејскога један заточник по имену Голијат из Тата, висок шест лаката и пед. [*ИНав 11, 22.]
5. И на глави му бјеше капа од мједи, и оклоп плочаст на њему од мједи; и бијаше оклоп тежак пет тисућа сикала.
6. И ногавице од мједи бјеху му на ногу, и штит од мједи на раменима.
7. А копљача од копља му бјеше као вратило, а гвожђа у копљу му бјеше шест стотина сикала; и који му оружје ношаше иђаше пред њим.
8. Он ставши викаше војску Израиљску и говораше им: Што сте изашли уврставши се? Нијесам ли ја Филистејин, а ви слуге Саулове? Изберите једнога између себе, па нека изађе к мени.
9. Ако ме надјача и погуби ме, ми ћемо вам бити слуге; ако ли ја њега надјачам и погубим га, онда ћете ви бити нама слуге, и служићете нам.
10. Још говораше Филистејин: Ја осрамотих данас војску Израиљску: Дајте ми човјека да се бијемо.
11. А кад Саул и сав Израиљ чу шта рече Филистејин, препадоше се и уплашише се врло.
12. А *бијаше Давид син једнога Ефраћанина, из Витлејема Јудина, којему име бјеше Јесеј, који имаше осам синова и бијаше у вријеме Саулово стар и временит међу људима. [*1 Сам 16, 1, 18.]
13. И три најстарија сина Јесејева отидоше за Саулом на војску; а имена тројици синова његовијех који отидоше на војску бијаху *првенцу Елијав, а другоме Авинадав, а трећему Сама. [*1 Сам 16, 6, 8, 9.]
14. А Давид бијаше најмлађи. И она три најстарија отидоше за Саулом.
15. А Давид отиде од Саула и врати се у Витлејем да пасе овце оца својега.
16. А Филистејин излажаше јутром и вечером, и стаја четрдесет дана.
17. А Јесеј рече Давиду, сину својему: Узми сада за браћу своју ефу овога прженога жита и овијех десет хљебова, и однеси брже у око браћи својој.
18. А овијех десет младијех сираца однеси тисућнику, и види браћу своју како су и донеси од њих знак.
19. А Саул и они и сав Израиљ бијаху у долини Или ратујући с Филистејима.
20. И тако Давид уста рано и остави овце на чувару; па узе и отиде како му заповједи Јесеј; и дође на мјесто гдје бјеше око, и војска излажаше да се врста за бој и подизаше убојну вику.
21. И стајаше војска Израиљска и Филистејска једна према другој.
22. Тада остави Давид свој пртљаг код чувара, који чуваше пртљаг, и отрча у војску, и дође и запита браћу своју за здравље.
23. И докле говораше с њима, гле, онај заточеник по имену Голијат Филистејин из Гата изиде из војске Филистејске и говораше као прије, и Давид чу.
24. А сви Израиљци, кад видјеше тога човјека, узбјегоше од њега и бјеше их страх веома.
25. И говораху Израиљци: Видјесте ли тога човјека што изиде? Јер изиде да срамоти Израиља. А ко би га погубио, цар би му дао силно благо, и кћер своју дао би му; и ослободио би дом оца његова у Израиљу.
26. Тада рече Давид људима који стајаху око њега говорећи: Шта ће се учинити човјеку који погуби тога Филистејина и скине срамоту с Израиља? Јер ко је тај Филистејин необрезани да срамоти војску Бога живога?
27. А народ му одговори исте ријечи говорећи: То ће се учинити ономе ко га погуби.
28. А кад чу Елијав, брат његов најстарији, како се разговара с тијем људима, разљути се Елијав на Давида и рече му: Што си дошао? И на ком си оставио оно мало оваца у пустињи? Знам ја обијест твоју и злоћу срца твојега; дошао си да видиш бој.
29. А Давид рече: Шта сам сад учинио? Заповјеђено ми је.
30. Потом окрену се од њега к другоме и запита као прије; и народ му одговори као прије.
31. И кад се чуше ријечи које говораше Давид, јавише их Саулу, а он га дозва к себи.
32. И Давид рече Саулу: Нека се нико не плаши од онога, слуга ће твој изаћи и биће се с Филистејином.
33. А Саул рече Давиду: Не можеш ти ићи на Филистејина да се бијеш с њим, јер си ти дијете, а он је војник од младости своје.
34. А Давид рече Саулу: Слуга је твој пасао овце оца својега; па кад дође лав или медвјед и однесе овцу из стада,
35. Ја потрчах за њим, и ударих га и отех му из чељусти; и кад би скочио на ме, ухватих га за грло, те га бих и убих.
36. И лава и медвједа убијао је твој слуга, па ће и тај Филистејин необрезани проћи као они; јер осрамоти војску Бога живога.
37. Још рече Давид: Господ који ме је сачувао од лава и медвједа, он ће ме сачувати и од овога Филистејина. Тада рече Саул Давиду: Иди и Господ нека буде с тобом.
38. И Саул даде Давиду своје оружје, и метну му на главу капу своју од мједи и метну оклоп на њ.
39. И припаса Давид мач његов преко својега одијела и пође, али не бјеше навикао, па рече Давид Саулу: Не могу ићи с тијем, јер нијесам навикао. Па скиде Давид са себе.
40. И узе штап свој у руку, и изабра на потоку пет глатких камена и метну их у торбу пастирску коју имаше, и узе праћу своју у руку, и тако пође ка Филистејину.
41. А и Филистејин иђаше све ближе к Давиду, а човјек који му ношаше оружје, иђаше пред њим.
42. А кад Филистејин погледа и видје Давида, подсмјехну му се што бјеше млад и смеђ и лијепа лица.
43. И рече Филистејин Давиду: Еда ли сам псето те идеш на ме са штапом? И проклињаше Филистејин Давида боговима својим.
44. И рече Филистејин Давиду: Ходи к мени да дам тијело твоје птицама небеским и звјерима земаљским.
45. А Давид рече Филистејину: Ти идеш на ме с мачем и с копљем и са штитом; а ја идем на те у име Господа над војскама, Бога војске Израиљеве којега си ружио.
46. Данас ће те Господ дати мени у руке, и убићу те, и скинућу главу с тебе, и даћу данас тјелеса војске Филистејске птицама небеским и звијерима земаљским, и познаће сва земља да је Бог у Израиљу.
47. И знаће сав овај збор да Господ не спасава мачем ни копљем, јер је рат Господњи, зато ће вас дати нама у руке.
48. А кад се Филистејин подиже и дође ближе к Давиду, Давид брже истрча на бојиште пред Филистејина.
49. И Давид тури руку своју у торбу своју, и извади из ње камен, и баци га из праће, и погоди Филистејина у чело и уђе му камен у чело, те паде ничице на земљу.
50. Тако Давид праћом и каменом надјача Филистејина, и удари Филистејина и уби га; а немаше Давид мача у руци.
51. И притрчав Давид стаде на Филистејина, и зграби мач његов и извуче га из корица и погуби га и одсијече му главу. А Филистеји, кад видјеше гдје погибе јунак њихов, побјегоше.
52. А Израиљци и Јудејци усташе и повикаше и потјераше Филистеје до долине и до врата Акаронских; и падаше побијени Филистеји по путу Сарајимском до Гата и до Акарона.
53. Потом се вратише синови Израиљеви тјеравши Филистеје, и оплијенише око њихов.
54. А Давид узе главу Филистејинову и однесе је у Јерусалим, а оружје његово остави у својој колиби.
55. А кад Саул видје Давида гдје иде пред Филистејина, рече Авениру војводи: Чији је син тај младић, Авенире? А Авенир рече: Како је жива душа твоја, царе, не знам.
56. А цар рече: Питај чији је син тај младић.
57. А кад се врати Давид погубивши Филистејина, узе га Авенир и изведе га пред Саула, а у руци му бјеше глава Филистејинова.
58. И Саул рече му: Чији си син, дијете? А Давид рече: Ја сам син слуге твојега Јесеја Витлејемца."

  "1sam18": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 18. 
Давид се спријатељује с Јонатаном, народ га слави, Саул му завиди. Давид се жени Михалом.
---------------------------------
1. И кад сврши разговор са Саулом, душа Јонатанова приону за душу Давидову, и Јонатан га запази *као своју душу. [*1 Сам 20, 17.]
2. И узе га Саул тај дан и не даде му да се врати кући оца својега.
3. И Јонатан учини вјеру с Давидом, јер га љубљаше као своју душу.
4. И скиде Јонатан са себе плашт који ношаше и даде га Давиду, и одијело своје и мач свој и лук свој и појас свој.
5. И иђаше Давид на што га год Саул пошиљаше, и бијаше *срећан, и постави га Саул над војницима, и омиље свему народу, па и слугама Сауловијем. [*1 Сам 18, 14.]
6. А кад се враћаху, и кад се Давид враћаше убивши Филистејина, *излазише жене из свакога града Израиљева пјевајући и играјући у сусрет цару Саулу, с бубњима и с весељем и гуслама. [*Суд 11, 34.]
7. И отпијевајући жене једне другима уза свирке говораху: *Саул згуби своју тисућу, али Давид својих десет тисућа. [*1 Сам 21, 11; 29, 5.]
8. И разгњеви се Саул врло, и не бише му по вољи те ријечи и рече: Давиду дадоше десет тисућа, а мени дадоше тисућу; још му само царство треба.
9. И од тога дана Саул гледаше попријеко Давида.
10. А сјутрадан нападе Саула *зли дух послат од Бога, те пророковаше у кући, а Давид му удараше руком својом у гусле као прије. А Саулу у руци бјеше копље. [*1 Сам 16, 14.]
11. И *Саул баци копље говорећи: Да прикујем Давида за зид. Али му се Давид измаче два пута. [*1 Сам 19, 10; 20, 33.]
12. И Саула бјеше страх од Давида, јер Господ бјеше с њим, а од Саула бјеше одступио.
13. Зато га уклони Саул од себе, и постави га тисућником; и он одлажаше и долажаше пред народом.
14. И Давид бијаше срећан у свему што чињаше, јер Господ бијаше с њим.
15. А Саул, видећи да је веома срећан, бојаше га се.
16. А сав Израиљ и Јуда љубљаше Давида, јер он одлажаше и долажаше пред њима.
17. И рече Саул Давиду: Ево, кћер своју старију Мераву даћу ти за жену, само ми буди храбар и води ратове Господње. Јер Саул говораше: Нећу да се дигне моја рука на њ, него Филистејска рука нека се дигне на њ.
18. А Давид рече Саулу: Ко сам ја и какав је живот мој или дом оца мојега у Израиљу да будем зет царев?
19. А кад дође вријеме да Мераву, кћер Саулову, даду Давиду, дадоше је Адрилу Меолаћанину за жену.
20. Али Давида љубљаше Михала, кћи Саулова; а кад то јавише Саулу, би му по вољи.
21. И рече Саул: Даћу му је да му буде замка и да се диже на њ рука Филистејска. А Давиду рече Саул: Бићеш ми данас зет с другом.
22. И заповједи Саул слугама својим: Реците Давиду тајно и говорите: Гле, омилио си цару, и све слуге његове љубе те; буди сада зет царев.
23. И слуге Саулове рекоше те ријечи Давиду, а Давид рече: Мислите ли да је лако бити зет царев? Та ја сам сиромах и мали човјек.
24. И Саулу јавише ово слуге његове говорећи: Овако рече Давид.
25. А Саул рече: Овако реците Давиду: Не тражи цар уздарја, него сто окрајака Филистејских, да се цар освети својим непријатељима. А Саул мишљаше како би Давид пао у руке Филистејима.
26. И слуге његове казаше Давиду те ријечи, и Давиду би по вољи да постане царев зет. И вријеме се још не наврши.
27. А Давид уста и отиде са својим људима, и поби двјеста Филистеја. И донесе Давид окрајке њихове, и дадоше их на број цару да би постао царев зет. И Саул му даде за жену Михалу, кћер своју.
28. И Саул видје и позна да је Господ с Давидом; и Михала, кћи Саулова, љубљаше га.
29. А Саул се још већма побоја Давида; и бијаше Саул једнако непријатељ Давиду.
30. А кнезови Филистејски удараху; и кад год удараху, Давид бијаше срећнији од свијех слуга Сауловијех, , и име се његово врло прослави."

  "1sam19": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 19. 
Саул прогони Давида, он бјежи Самуилу. И Саул међу пророцима.
---------------------------------
1. Саул говори Јонатану, сину својему, и свијем слугама својим да убију Давида; али *Јонатан, син Саулов, љубљаше веома Давида. [*1 Сам 18, 1.]
2. И јави Јонатан Давиду и рече му: Саул, отац мој, тражи да те убије; него се чувај сјутра, склони се гдјегод и прикриј се.
3. А ја ћу изаћи и стајаћу поред оца својега у пољу гдје ти будеш, и говорићу о теби с оцем својим, и што дознам јавићу ти.
4. И Јонатан проговори за Давида Саулу, оцу својему, и рече му: Да се не огријеши цар о слугу својега Давида, јер се он није огријешио о тебе, него је још врло добро за те што је чинио.
5. Јер није марио за живот свој и *побио је Филистеје, и Господ учини спасење велико свему Израиљу; видио си и радовао си се; па зашто би се огријешио о крв праву и убио Давида низашто? [*1 Сам 17, 50.]
6. И послуша Саул Јонатана и закле се Саул: Тако жив био Господ, неће погинути.
7. Тада Јонатан дозва Давида и каза му Јонатан све ово; и доведе Јонатан Давида к Саулу, и опет би пред њим као пређе.
8. И наста опет рат, и Давид изиде и поби се с Филистејима и разби их веома, те бјежаше од њега.
9. Потом зли дух Господњи нападе Саула кад сјеђаше код куће и држаше копље у руци, а Давид удараше руком о гусле.
10. И Саул шћаше Давида копљем приковати за зид, али се он измаче Саулу, те копље удари у зид, а Давид побјеже и избави се ону ноћ.
11. А *Саул посла људе ка кући Давидовој да га чувају и ујутру убију. А то јави Давиду жена његова Михала говорећи: Ако ноћас не избавиш душе своје, ујутру ћеш погинути. [*Пс 59 натпис.]
12. Тада Михала спусти Давида кроз прозор, те отиде и побјеже и избави се.
13. А Михала узе лик, и метну га у постељу, и метну му под главу узглавље од костријети и покри га хаљином.
14. И кад Саул посла људе да ухвате Давида, она рече: Болестан је.
15. А Саул посла опет људе да виде Давида говорећи: Донесите ми га у постељи да га погубим.
16. А кад дођоше послани, гле, лик у постељи и узглавље од костријети под главом му.
17. И рече Саул Михали: Што ме тако превари и пусти непријатеља мојега да утече? А Михала рече Саулу: Он ми рече: Пусти ме или ћу те убити.
18. Тако Давид утече и избави се, и дође к Самуилу у Раму, и приповједи му све што му је учинио Саул. И отидоше он и Самуило и осташе у Најоту.
19. А Саулу дође глас и рекоше му: Ено Давида у Најоту у Рами.
20. Тада посла Саул људе да ухвате Давида; и они видјеше збор пророка гдје пророкују, а Самуило им старјешина. И дух Господњи дође на посланике Саулове, те и они пророковаху.
21. А кад то јавише Саулу, он посла друге посланике, али и они пророковаху; те Саул опет посла треће посланике, али и они пророковаху.
22. Тада сам пође у Раму, и кад дође на велики студенац који је у Сокоту, запита говорећи: Гдје је Самуило и Давид? И рекоше му: Ено их у Најоту у Рами.
23. И пође у Најот у Рами; али и на њега сиђе дух Божји, те идући даље, пророковаше докле дође у Најот у Рами.
24. Па скиде и он хаљине своје са себе, и пророкова и он пред Самуилом, и паднувши лежаше го цео онај дан и сву ноћ. Стога се говори: Еда ли је и Саул међу пророцима?"

  "1sam20": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 20. 
Давид и Јонатан учвршћују своје пријатељство.
---------------------------------
1. А Давид побјеже из Најота у Рами и дође и рече Јонатану: Шта сам учинио? Каква је кривица моја? И шта сам згријешио оцу твојему, те тражи душу моју?
2. А он му рече: Сачувај, Боже! Нећеш ти погинути. Ево, отац мој не чини ништа, ни велико ни мало, а да мени не каже; а како би то тајио од мене отац мој? Неће то бити.
3. А Давид заклињући се опет рече: Отац твој зна добро да сам нашао љубав у тебе, па вели: Не треба да дозна за ово Јонатан да се не ожалости. Али тако жив био Господ и тако жива била душа твоја, само је један корак између мене и смрти.
4. А Јонатан рече Давиду: Шта жели душа твоја? Ја ћу ти учинити.
5. И Давид рече Јонатану: Ево сјутра је младина, кад треба с царем да једем, пусти ме, дакле, да се сакријем у пољу до трећега вечера.
6. Ако запита за ме отац твој, ти реци: Врло ми се молио Давид да отрчи у Витлејем град свој, јер је ондје годишња жртва свега рода његова.
7. Ако рече: Добро, биће миран слуга твој; ако ли се разгњеви, знај да је зло наумио.
8. Учини, дакле, милост слузи својему, *кад си вјеру Господњу ухватио са слугом својим; ако је каква кривица на мени, убиј ме сам, јер зашто би ме водио к оцу својему? [*1 Сам 18, 3.]
9. А Јонатан му рече: Боже, сачувај; јер да дознам да је отац мој наумио зло да те задеси, зар ти не бих јавио?
10. А Давид рече Јонатану: Ко ће ми јавити ако ти отац одговори што зло?
11. А Јонатан рече Давиду: Ходи да изидемо у поље. И изидоше обојица у поље.
12. И Јонатан рече Давиду: Господе Боже Израиљев! Кад искушам оца својега сјутра у ово доба или прекосјутра, и буде добро по Давида, ако не пошљем к теби и не јавим ти,
13. Нека Господ учини тако Јонатану и тако нека дода. Ако ли отац мој буде наумио да ти учини зло, ја ћу ти јавити, и оправићу те и отићи ћеш с миром; и Господ нека буде с тобом као што је био с оцем мојим.
14. А и ти, докле сам жив, чинићеш мени милост Господњу да не погинем;
15. И нећеш укратити милости своје дому мојему довијека, ни онда кад Господ истријеби све непријатеље Давидове са земље.
16. Тако Јонатан учини вјеру с домом Давидовијем говорећи: Господ нека тражи из руку непријатеља Давидовијех.
17. И још закле Јонатан Давида љубављу својом к њему, јер га љубљаше као своју душу.
18. Потом рече му Јонатан: Сјутра је младина и питаће се за те, јер ће твоје мјесто бити празно.
19. А ти чекај до трећега дана, па онда отиди брзо и дођи на мјесто гдје си се био сакрио кад се ово радило, и, сједи код камена Езила.
20. А ја ћу бацити три стријеле украј тога камена као да гађам биљегу.
21. И ево, послаћу момка говорећи му: Иди, нађи стријеле. Ако речем момку: Ето стријеле су за тобом овамо ближе, дигни их; тада дођи, добро је по те, и неће ти бити ништа, тако жив био Господ!
22. Ако ли овако речем момку: Ето, стријеле су пред тобом тамо даље; онда иди, јер те Господ шаље.
23. А за ове ријечи што рекосмо ја и ти, ево, Господ је свједок између мене и тебе довијека.
24. Потом се Давид сакри у пољу; и дође младина, и цар сједе за сто да једе.
25. А кад цар сједе на своје мјесто по обичају на мјесто код зида, Јонатан уста, а Авенир сједе до Саула, а мјесто Давидово бјеше празно.
26. И Саул не рече ништа онај дан, јер мишљаше: Догодило му се штогод, те *није чист, зацијело није чист. [*3 Мој 15, 5 и даље.]
27. А сјутрадан, други дан мјесеца, опет бјеше празно мјесто Давидово, а Саул рече Јонатану сину својему: Зашто син Јесејев не дође на објед ни јуче ни данас?
28. А Јонатан одговори Саулу: Врло ме је молио Давид да отиде до Витлејема,
29. Рекавши: Пусти ме, јер породица наша има жртву у граду, и сам ми је брат заповједио; ако сам, дакле, нашао милост пред тобом, да отидем и видим браћу своју. Зато није дошао на царев објед.
30. Тада се разгњеви Саул на Јонатана, те му рече: Неваљали и непослушни сине! Зар ја не знам да си изабрао сина Јесејева себи на срамоту и на срамоту својој неваљалој мајци?
31. Јер докле је жив син Јесејев на земљи, нећеш се утврдити ни ти ни царство твоје; зато пошљи сада и доведи га к мени, јер је заслужио смрт.
32. А Јонатан одговори Саулу, оцу својему, и рече му: Зашто да се погуби? Шта је учинио?
33. Тада се Саул *баци копљем на њ да га убије. Тада видје Јонатан да је отац његов наумио убити Давида. [*1 Сам 18, 11.]
34. И уста Јонатан од стола гњеван, и ништа не једе други дан по младини; јер се забрину за Давида што га отац осрамоти.
35. А кад би ујутру, изиде Јонатан у поље у вријеме како бјеше уговорио с Давидом, и с њим једно момче.
36. И рече момку својему: Трчи да ми нађеш стријеле које ћу пустити. И момче отрча, а он пусти стријелу преко њега.
37. А кад дође момак до мјеста куда бјеше застријелио Јонатан, викну Јонатан за момком говорећи: Није ли стријела даље напријед?
38. Још викну Јонатан за момком: Брже, не стој. И момак Јонатанов покупи стријеле и врати се господару својему.
39. Али момак не знаше ништа, само Јонатан и Давид знаху шта је.
40. И Јонатан даде оружје своје момку који бијаше с њим, и рече му: Иди, однеси у град.
41. И кад момак отиде, Давид уста с јужне стране и паде ничице на земљу и поклони се три пута, и пољубише се, и плакаше обојица, а Давид особито.
42. И рече Јонатан Давиду: Иди с миром као што смо се заклели обојица именом Господњим рекавши: Господ да је свједок између мене и тебе и између мојега сјемена и твојега сјемена довијека.
43. И тако Давид уставши отиде, а Јонатан се врати у град."

  "1sam21": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 21. 
Давид у Нову добија од свештеника Ахимелеха свете хљебове и мач Голијатов; бјежи цару Ахису.
---------------------------------
1. Тада Давид дође у Нов к Ахимелеху свештенику; а Ахимелех се уплаши и истрча пред Давида, и рече му: Зашто си сам и нема никога с тобом?
2. А Давид рече Ахимелеху свештенику: Цар ми нешто заповједи и рече ми: Нико да не дозна зашто те шаљем и шта сам ти заповједио. А слуге сам оправио у то и то мјесто.
3. Него шта имаш при руци? Дај ми пет хљебова, или шта имаш.
4. А свештеник одговори Давиду и рече: Немам при руци обичнога хљеба; него има светога хљеба; али јесу ли се момци чували од жена?
5. А Давид одговори свештенику и рече му: Није било жена код нас ни јуче ни ономадне, откако сам пошао, и судови су у момака били свети. А ако би пут и нечист био, осветиће се данас судовима.
6. Тада му *даде свештеник хљебове свете, јер не бјеше хљеба осим хљебова постављенијех, који бијаху узети испред Господа да се поставе хљебови топли онај дан кад се они узеше. [*Мт 12, 3.]
7. А ондје бијаше онај дан један од слуга Сауловијех бавећи се пред Господом, којему име бјеше *Доик Идумејац, старјешина над пастирима Сауловијем. [*1 Сам 22, 9.]
8. И Давид рече Ахимелеху: Имаш ли ту какво копље или мач? Јер ни мача својега ни оружја не понесох, јер ствар царева бијаше хитна.
9. А свештеник рече: Овдје је мач Голијата Филистејина, којега си убио у *долини Или, увијен у платно иза **оплећка; ако хоћеш, узми га, јер другога осим њега нема овдје. А Давид рече: Таквога више нема, дај ми га. [*1 Сам 17, 50; **Суд 8, 27.]
10. Потом се подиже Давид и побјеже онај дан од Саула, и дође к Ахису цару Гатском.
11. А Ахису *рекоше слуге његове: Није ли ово Давид цар земаљски? Нијесу ли о њему пјевали играјући и говорећи: † Саул згуби своју тисућу, а Давид својих десет тисућа? [*Пс 56 натпис; † 1 Сам 18, 7; 29, 5.]
12. И Давид метну ове ријечи у срце своје, и побоја се веома Ахиса, цара Гатскога.
13. И *претвори се пред њима и учини се луд у рукама њиховијем; и шараше по вратима и бацаше пјену низ браду своју. [*Пс 34 натпис.]
14. И Ахис рече слугама својим: Ето, видите да је човјек луд; што сте ми га довели?
15. Зар немам доста лудијех, него ми доведосте тога да лудује преда мном? Зар ће тај ући у кућу моју?"

  "1sam22": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 22. 
Давид бјежи даље. Уз помоћ издајника Доика, Саул убија осамдесет и пет свештеника.
---------------------------------
1. Тада Давид отиде оданде и *утече у пећину Одоламску. А кад то чуше браћа његова и сав дом оца његова, дођоше онамо к њему. [*Пс 57 натпис.]
2. И *скупише се око њега који год бијаху у невољи и који бијаху задужени и који год бијаху тужна срца; и он им поста поглавица; и бјеше их с њим око четири стотине људи. [*Суд 11, 3.]
3. И оданде отиде Давид у Миспу Моавску и рече цару Моавском: Допусти да се отац мој и мати моја склоне код вас докле видим шта ће Бог учинити са мном.
4. И изведе их пред цара Моавскога, и осташе код њега за све вријеме докле Давид бјеше у оном граду.
5. Али пророк Гад рече Давиду: Немој остати у том граду, иди и врати се у земљу Јудину. И Давид отиде и дође у шуму Арет.
6. А Саул чу да се појавио Давид и људи што бијаху с њим. Тада Саул сјеђаше у Гаваји под шумом у Рами, с копљем у руци, а све слуге његове стајаху пред њим.
7. И рече Саул слугама својим које стајаху пред њим: Чујте, синови Венијаминови; хоће ли вама свјема син Јесејев дати њиве и винограде? Хоће ли све вас учинити тисућницима и стотиницима?
8. Те сте се сви сложили на ме, и нема никога да ми јави да се *мој син сложио са сином Јесејевијем, и нема никога међу вама да мари за ме и да ми јави да је син мој подигао слугу мојега на ме да ми засједа, као што се данас види. [*1 Сам 18, 3.]
9. Тада одговори *Доик Идумејац, који стајаше са слугама Сауловијем, и рече: Видио сам сина Јесејева гдје дође у Нов к Ахимелеху, сину Ахитовову. [*Пс 52 натпис.]
10. Он пита за њ Господа и даде му брашњенице; и мач Голијата Филистејина даде му.
11. Тада цар посла да доведу Ахимелеха, сина Ахитовова, свештеника и сав дом оца његова, свештенике, који бијаху у Нову. И дођоше сви к цару.
12. Тада рече Саул: Чуј сада, сине Ахитовов. А он одговори: Ево ме, господару.
13. А Саул му рече: Зашто сте се сложили на ме ти и син Јесејев, те си му дао хљеба и мач, и питао си Бога за њ да би устао на ме да ми засједа, као што се види данас?
14. А Ахимелех одговори цару и рече: А ко је између свијех слуга твојих као Давид, вјеран, и зет царев и послушан теби и поштован у кући твојој?
15. Еда ли сам сад први пут питао Господа за њ? Сачувај, Боже! Нека цар не биједи таквим чим слуге својега нити кога у дому оца мојега; јер није знао слуга твој од свега тога ништа.
16. Али цар рече: Погинућеш, Ахимелеше! И ти и сав дом оца твојега.
17. Тада цар рече слугама које стајаху пред њим: Окрените се и погубите свештенике Господње, јер је њихова рука с Давидом, и знајући да је побјегао, не јавише ми. Али слуге цареве не хтјеше подигнути руке своје да уложе на свештенике Господње.
18. Тада цар рече Доику: Окрени се ти, те уложи на свештенике. И окренувши се Доик Идумејац уложи на свештенике, и поби их онај дан осамдесет и пет, који ношаху оплећак ланени.
19. И у Нову, граду свештеничком, исијече оштријем мачем и људе и жене и дјецу и која сисаху, и волове, и магарце и ситну стоку оштријем мачем.
20. Али утече један син Ахимелеха, сина Ахитовова, по имену Авијатар, и побјеже к Давиду.
21. И Авијатар јави Давиду да је Саул побио свештенике Господње.
22. А Давид рече Авијатару: Знао сам онога дана кад је био ондје Доик Идумејац да ће зацијело казати Саулу; ја сам крив за све душе дома оца твојега.
23. Остани код мене, не бој се; јер ко тражи моју душу, тражиће и твоју; код мене ћеш бити сачуван."

  "1sam23": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 23. 
Давид ослобађа град Кеилу од Филистејаца; издају га и гоне, али се спасава на чудесан начин.
---------------------------------
1. Тада јавише Давиду говорећи: Ево, Филистеји ударише на *Кеилу и харају гумна. [*ИНав 15, 44.]
2. И *упита Давид Господа говорећи: Хоћу ли ићи и ударити на те Филистеје? А Господ рече Давиду: Иди, и побићеш Филистеје и избавити Кеилу. [*1 Сам 23, 4, 6, 9; 30, 8; 2 Сам 5, 19, 23.]
3. А Давиду рекоше људи његови: Ево нас је страх овдје у Јудиној земљи, а шта ће бити кад пођемо у Кеилу на око Филистејски.
4. Зато Давид опет упита Господа, а Господ му одговори и рече: Устани, иди у Кеилу, јер ћу ја предати Филистеје у руке твоје.
5. Тада отиде Давид са својим људима у Кеилу, и удари на Филистеје, и отјера им стоку и поби их љуто; тако избави Давид становнике Кеилске.
6. А кад Авијатар, син Ахимелехов, *побјеже к Давиду у Кеилу, донесе собом оплећак. [*1 Сам 22, 20.]
7. Потом јавише Саулу да је Давид дошао у Кеилу; и рече Саул: Дао га је Бог у моје руке јер се затворио ушавши у град, који има врата и пријеворнице.
8. И сазва Саул сав народ на војску да иде на Кеилу и опколи Давида и људе његове.
9. Али Давид дознавши да му Саул зло кује, *рече Авијатару свештенику: Узми на се оплећак. [*1 Сам 30, 7.]
10. И рече Давид: Господе Боже Израиљев! Чуо је слуга твој да се Саул спрема да дође на Кеилу да раскопа град мене ради.
11. Хоће ли ме Кеиљани предати у његове руке? Хоће ли доћи Саул као што је чуо слуга твој? Господе Боже Израиљев! Кажи слузи својему. А Господ одговори: Доћи ће.
12. Опет рече Давид: Кеиљани хоће ли предати мене и моје људе у руке Саулове? А Господ одговори: Предаће.
13. Тада се Давид подиже са својим људима, око шест стотина људи, и отидоше из Кеиле и идоше куда могоше. А кад Саулу јавише да је Давид побјегао из Кеиле, тада он не хтје ићи.
14. А Давид се бављаше у пустињи по тврдијем мјестима, и намјести се на једном брду у пустињи Зифу. А Саул га тражаше једнако, али га Господ не даде у његове руке.
15. И Давид видећи да је Саул изашао те тражи душу његову, оста у пустињи Зифу, у шуми.
16. А Јонатан, син Саулов, подиже се и дође к Давиду у шуму, и укријепи му руку у Господу;
17. И рече му: Не бој се, јер те неће стигнути рука Саула оца мојега; него ћеш царовати над Израиљем, а ја ћу бити други за тобом; и *Саул отац мој зна то. [*1 Сам 24, 20.]
18. И *учинише њих двојица вјеру пред Господом; и Давид оста у шуми, а Јонатан отиде кући својој. [*1 Сам 18, 3.]
19. Тада *дођоше Зифеји к Саулу у Гавају и рекоше: Не крије ли се Давид код нас по тврдијем мјестима у шуми на брду Ехели надесно од Гесимона? [*1 Сам 26, 1; Пс 54 натпис.]
20. Сада, дакле, по својој жељи душе своје, царе, изиди, а наше ће бити да га предамо у руке цару.
21. А Саул рече: Господ да вас благослови што ме пожалисте.
22. Идите сада и дознајте још боље и разберите и промотрите гдје се сакрио и ко га је ондје видио; јер ми кажу да је врло лукав.
23. Промотрите и видите сва мјеста гдје се крије, па опет дођите к мени кад добро дознате, и ја ћу поћи с вама; и ако буде у земљи, тражићу га по свијем тисућама Јудинијем.
24. Тада усташе и отидоше у Зиф прије Саула; а Давид и људи његови бијаху у пустињи Маону у равници надесно од Гесимона.
25. И Саул изиде са својим људима да га тражи; а Давиду јавише, те он сиђе са стијене и стаде у пустињи Маону. А Саул кад то чу, отиде за Давидом у пустињу Маон.
26. И Саул иђаше једном страном планине, а Давид са својим људима другом страном планине; и Давид хићаше да утече Саулу, јер Саул са својим људима опкољаваше Давида и његове људе да их похвата.
27. У том дође гласник Саулу говорећи: Брже ходи, јер Филистеји ударише на земљу.
28. Тада се врати Саул не тјерајући даље Давида, и отиде пред Филистеје. Отуда се прозва оно мјесто Села-Амалекот."

  "1sam24": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 24. 
Давид штеди Саулов живот у пећини. Саул увиђа своју неправду.
---------------------------------
1. А Давид, отишавши оданде, стаде на тврдијем мјестима Енгадским.
2. И кад се Саул врати одагнавши Филистеје, рекоше му говорећи: Ено Давида у пустињи Енгадској.
3. Тада узе Саул три тисуће људи изабранијех из свега Израиља, и отиде да тражи Давида и људе његове по врлетима гдје су дивокозе.
4. И дође к торовима овчијим украј пута гдје бијаше пећина; и Саул уђе у њу рад себе; а *Давид и његови људи сјеђаху у крају у пећини. [*Пс 142 натпис.]
5. И рекоше Давиду људи његови: Ево дана за који ти рече Господ: Ево ја ти предајем непријатеља твојега у руке да учиниш с њим што ти је воља. И Давид уста, те полако одсијече скут од плашта Саулова.
6. А послије задрхта срце Давиду што одсијече скут Саулу.
7. И рече својим људима: Не дао Бог да то учиним господару својему, помазанику Господњему, да подигнем руку своју на њ. Јер је помазаник Господњи.
8. И одврати ријечима Давид људе своје и не даде им да устану на Саула. И Саул изашав из пећине, пође својим путем.
9. Потом Давид уста, и изашав из пећине, стаде викати за Саулом говорећи: Царе господине! А Саул се обазре, а Давид се сави лицем до земље и поклони се.
10. И рече Давид Саулу: Зашто слушаш што ти кажу људи који говоре: Ето Давид тражи зло твоје?
11. Ево, данас видјеше очи твоје да те је Господ био предао данас у моје руке у овој пећини, и рекоше ми да те убијем: Али те поштедјех и рекох: Нећу дигнути руке своје на господара својега, јер је помазаник Господњи.
12. Ево, оче мој, ево види скут од плашта својега у мојој руци; одсјекох скут од плашта твојега, а тебе не убих; познај и види да нема зла ни неправде у руци мојој, и да ти нијесам згријешио; а ти вребаш душу моју да је узмеш.
13. Господ нека суди између мене и тебе, и нека ме освети од тебе; али рука се моја неће подигнути на те.
14. Како каже стара прича: Од безбожнијех излази безбожност; зато се рука моја неће подигнути на те.
15. За ким је изашао цар Израиљев? Кога гониш? Мртва пса, буху једну.
16. Господ нека буде судија, и нека расуди између мене и тебе; он нека види и расправи моју парницу и избави ме из руке твоје.
17. А кад изговори Давид ове ријечи Саулу, рече Саул: Је ли то твој глас, сине Давиде? И подигавши Саул глас свој, заплака.
18. И рече Давиду: Правији си од мене, јер си ми вратио добро за зло које сам ја теби учинио.
19. И данас си ми показао да ми добро чиниш; јер ме Господ даде теби у руке, а ти ме опет не уби.
20. И ко би нашавши непријатеља својега, пустио га да иде добријем путем? Господ нека ти врати добро за ово што си ми учинио данас.
21. И сада, ево, *знам да ћеш зацијело бити цар, и јако ће бити у твојој руци царство Израиљево. [*1 Сам 23, 17.]
22. Зато ми се сада закуни Господом да нећеш истријебити сјемена мојега послије мене, ни имена мојега затрти у дому оца мојега.
23. И закле се Давид Саулу; и Саул отиде кући својој, а Давид и људи његови отидоше на тврдо мјесто."

  "1sam25": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 25. 
Самуилова смрт. Навалова неразумност и Авигејина разумност.
---------------------------------
1. У том *умрије Самуило, и сабра се сав Израиљ и плакаше за њим, и погребоше га у дому његову у Рами. А Давид уста и сиђе у пустињу Фаранску. [*1 Сам 28, 3.]
2. А бијаше један човјек у Маону, а стока му бијаше на Кармилу; и бијаше човјек врло богат, јер имаше три тисуће оваца и тисућу коза, и тада стризијаше овце своје на Кармилу.
3. И бјеше име тому човјеку Навал, а жени му име Авигеја; и она бијаше жена разумна и лијепа, а он бијаше тврда срца и опак, а бијаше од рода Халевова.
4. И Давид чу у пустињи да Навал стриже овце.
5. И посла Давид десет момака, и рече Давид момцима: Идите на Кармил и отидите к Навалу, и поздравите га од мене.
6. И реците му: Здраво! И мир да ти је, и дому твојему да је мир, и свему што имаш да је мир!
7. Чуо сам да стрижеш овце; пастири су твоји бивали код нас, и не учинисмо им неправде, и ништа им није нестало докле год бијаху на Кармилу.
8. Питај слуге своје, и казаће ти. Нека ови момци нађу милост пред тобом, јер дођосмо у добар дан. Дај слугама својим и Давиду, сину својему, што ти дође до руке.
9. И дођоше момци Давидови, и казаше Навалу у име Давидово све ове ријечи, и умучаше.
10. А Навал одговори слугама Давидовијем и рече: Ко је Давид? И ко је син Јесејев? Данас има много слуга које бјеже од својих господара.
11. Еда ли ћу узети хљеб свој и воду своју и месо што сам поклао за људе који ми стригу овце, па дати људима којих не знам одакле су?
12. Тада се вратише момци Давидови својим путем, вратише се и дошавши казаше му све ове ријечи.
13. А Давид рече својим људима: Припашите сваки свој мач. И припасаше сваки свој мач, и Давид припаса свој мач; и пође за Давидом до четири стотине људи, а двјеста осташе код пртљага.
14. Али Авигеји, жени Наваловој, каза један између слуга његовијех говорећи: Ево, Давид посла из пустиње посланике да поздрави господара нашега, а он их отјера.
15. А ти су нам људи били врло добри, нити нам учинише криво, нити нам чега неста докле год бијасмо код њих у пољу.
16. Него нам бијаху зидови и ноћу и дању, докле год бијасмо код њих пасући овце.
17. Зато сада гледај и промисли шта ћеш чинити, јер је готово зло господару нашему и свему дому његову; а он је зао човјек да му се не може говорити.
18. Тада Авигеја брже узе двјеста хљебова и двије мјешине вина и пет оваца зготовљенијех и пет мјерица пржена жита, и сто гроздова сухога грожђа и двјеста груда сухих смокава, и метну на магарце.
19. И рече момцима својим: Хајдете напријед, а ја ћу ићи за вама. А мужу својему Навалу ништа не рече.
20. И сједавши на магарца, иђаше испод горе, а гле, Давид и људи његови слажаху пред њу, и сукоби се с њима.
21. А Давид говораше: Еле сам залуду чувао све што је тај имао у пустињи да му ништа не бјеше нестало од свега што има; јер ми врати зло за добро.
22. То нека учини Бог непријатељима Давидовијем и то нека дода, ако му до зоре од свега што има оставим и оно што *мокри уза зид. [*1 цар 14, 10; 21, 21.]
23. А кад Авигеја угледа Давида, брже сиђе с магарца, и паде пред Давидом на лице своје и поклони се до земље;
24. И паднувши му к ногама, рече: На мени, господару, нека буде та кривица; али да проговори слушкиња твоја теби, и чуј ријечи слушкиње своје.
25. Нека господар мој не гледа на тога неваљалога човјека, Навала, јер је као име што му је; Навал му је име, и безумље је код њега. А ја, слушкиња твоја, нијесам видјела момака господара својега које си слао.
26. Зато сада, господару, тако жив био Господ и тако жива била душа твоја, Господ ти не да да идеш на крв и да се осветиш својом руком. Зато сада нека буде непријатељима твојим као Навалу и свјема који траже зла господару мојему.
27. Ево дар што је донијела слушкиња твоја господару својему, да се да момцима који иду за господаром мојим.
28. Опрости слушкињи својој кривицу; јер ће Господ зацијело начинити тврду кућу господару мојему; јер ратове Господње води господар мој и није се нашло зло на теби никад твога вијека.
29. И да устане човјек да те гони и тражи душу твоју, душа ће господара мојега бити везана у свежњу живијех код Господа Бога твојега, а душе ће непријатеља твојих бацити као из праће.
30. И кад Господ учини господару мојему свако добро које ти је обрекао, и постави те вођем Израиљу,
31. Неће ти бити спотицања ни саблазни срцу господара мојега да је пролио крв ни за што и да се сам осветио господар мој. И кад учини Господ добро господару мојему, опоменућеш се слушкиње своје.
32. Тада рече Давид Авигеји: Да је благословен Господ Бог Израиљев који те данас посла мени на сусрет!
33. И да су благословене ријечи твоје, и ти да си благословена која ме одврати данас да не идем на крв и осветим се својом руком.
34. Доиста, тако жив био Господ Бог Израиљев који ми не даде да ти учиним зло, да ми нијеси брже изашла на сусрет, не би остало Навалу до зоре ни оно што уза зид мокри.
35. И прими Давид из руке њезине што му бјеше донијела, и рече јој: Иди с миром кући својој; ето, послушах те и погледах на те.
36. Потом се Авигеја врати к Навалу; а гле, код њега гозба у кући, као царска гозба, и срце Навалу бјеше весело и бијаше пијан врло. Зато му она не рече ништа до јутра.
37. А ујутру, кад се Навал отријезни, каза му жена све ово; а у њему обамрије срце његово и он поста као камен.
38. А кад прође до десет дана, удари Господ Навала, те умрије.
39. А кад Давид чу да је умро Навал, рече: Да је благословен Господ који освети срамоту моју од Навала и задржа слугу својега ода зла, а обрати Господ Навалу на главу злоћу његову. Потом посла Давид и поручи Авигеји да ће је узети за жену.
40. И слуге Давидове дођоше к Авигеји на Кармил и рекоше јој говорећи: Давид нас посла к теби да те узме за жену.
41. А она уста и поклони се лицем до земље и рече: Ево слушкиње твоје да служи и да пере ноге слугама господара својега.
42. Потом брже уста Авигеја и сједе на магарца, и пет дјевојака њезинијех пође за њом, и отиде за посланицима Давидовијем и поста му жена.
43. А Давид узе и Ахиноаму из Језраела: и *обје му бјеху жене. [*1 Сам 27, 3; 30, 5.]
44. Јер Саул даде *Михалу, кћер своју, жену Давидову, Фалтију, сину Лаисову из Галима. [*2 Сам 3, 14.]"

  "1sam26": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 26. 
Давид узима Саулово копље и чашу за воду и посрамљује га поштедом живота његова по други пут.
---------------------------------
1. Опет дођоше Зифеји к Саулу у Гавају говорећи: *Не крије ли се Давид на брду Ехели према Гесимону? [*1 Сам 23, 19; Пс 54 натпис.]
2. А Саул се подиже и сиђе у пустињу Зифску, и с њим три тисуће људи изабранијех из Израиља, да тражи Давида у пустињи Зифској.
3. И стаде Саул у око на брду Ехели према Гесимону крај пута: А Давид оста у пустињи и опази да Саул иде за њим у пустињу.
4. И посла Давид уходе и од њих дозна зацијело да је дошао Саул.
5. Тада се подиже Давид и дође на мјесто гдје Саул бијаше с војском. И Давид видје мјесто гдје спаваше Саул и *Авенир, син Ниров, војвода његов; а спаваше Саул међу колима, а народ лежаше око њега. [*1 Сам 14, 50; 17, 55.]
6. И Давид проговори и рече Ахимелеху Хетејину и Ависају, сину Серујину, брату Јоавову: Ко ће сићи са мном к Саулу у око? А Ависај одговори: Ја ћу сићи с тобом.
7. И тако Давид и Ависај дођоше ноћу к народу; а гле, Саул лежаше и спаваше између кола, и копље му бјеше чело главе пободено у земљу; Авенир пак и народ лежаху око њега.
8. Тада рече Ависај Давиду: Данас ти даде Бог непријатеља твојега у руке; зато сада да га прободем копљем за земљу једанпут, нећу више.
9. А Давид рече Ависају: Немој га убити, јер ко ће подигнути руку своју на помазаника Господњега и бити прав?
10. Још рече Давид: Тако жив био Господ, Господ ће га убити, или ће доћи дан његов да умре, или ће изаћи у бој и погинути.
11. Не дао ми Бог да дигнем руку своју на помазаника Господњега! Него узми сада копље што му је чело главе и чашу за воду, па да идемо.
12. И Давид узе копље и чашу за воду што бјеше чело главе Саулу, и отидоше; и нико их не видје ни осјети, нити се који пробуди, него сви спаваху; јер *бјеше напао на њих тврд сан од Господа. [*1 Мој 2, 21; 15, 12.]
13. И Давид прешав на другу страну, стаде наврх брда издалека; и бјеше између њих много мјеста.
14. И стаде Давид викати народ и Авенира, сина Нирова, говорећи: Што се не одзиваш, Авенире? А Авенир се одазва и рече: Који си ти што вичеш цара?
15. А Давид рече Авениру: Нијеси ли ти јунак? И ко је као ти у Израиљу? Зашто нијеси чувао цара, господара својега? Јер је ишао један из народа да убије господара твојега.
16. Нијеси добро радио. Тако да је жив Господ, заслужили сте смрт што нијесте чували господара својега, помазаника Господњега. Ето, гледај, гдје је копље царево и чаша за воду што му бјеше чело главе?
17. Тада Саул позна глас Давидов и рече: Је ли то твој глас, сине Давиде? А Давид рече: Мој је глас, царе господару!
18. Још рече: Зашто господар мој гони слугу својега? Јер шта сам учинио? И како је зло у руци мојој?
19. Зато сада, царе господару мој, послушај ријечи слуге својега. Ако те Господ дражи на мене, нека му је угодан принос твој; ако ли синови човјечији, проклети су пред Господом, јер ме изагнаше данас да се не држим нашљедства Господњега и рекоше: Иди, служи туђим боговима.
20. Али сада да не падне крв моја на земљу далеко од очију Господњих; јер цар Израиљев изиде да тражи буху једну, као кад ко гони јаребицу по планини.
21. Тада рече Саул: Згријешио сам; врати се, сине Давиде, нећу ти отсаде чинити зла кад ти данас драга би душа моја; ево, лудо сам радио и погријешио сам веома.
22. А Давид одговори и рече: Ево копља царева; нека дође који од момака и нека га узме.
23. А Господ ће платити свакоме по правди његовој и по вјери његовој, јер те бјеше предао Господ данас у руке моје, али не хтјех дигнути руке своје на помазаника Господњега.
24. И зато, ево, како је данас мени драга била душа твоја, тако нека буде драга моја душа пред Господом и нека ме избави из сваке невоље.
25. А Саул рече Давиду: Да си благословен, сине мој Давиде! Извршићеш и надвладаћеш. Тада Давид отиде својим путем, а Саул се врати у своје мјесто."

  "1sam27": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 27. 
Давид у Сиклагу у Филистејској земљи.
---------------------------------
1. Али Давид рече у срцу својем: Погинућу кадгод од руке Саулове; нема боље за ме него да побјегнем у земљу Филистејску, те ће ме се Саул оканити и неће ме више тражити по крајевима Израиљевијем; тако ћу се избавити из руку његовијех.
2. Тада се подиже Давид и отиде са шест стотина људи који бијаху с њим к *Ахису, сину Маохову, цару Гатском. [*1 Сам 21, 10.]
3. И оста Давид код Ахиса у Гату и људи његови, сваки са својом породицом, Давид *са двије жене своје, Ахиноамом из Језраела и Авигејом из Кармила, женом Наваловом. [*1 Сам 25, 43.]
4. И кад јавише Саулу да је Давид утекао у Гат, преста га тражити.
5. А Давид рече Ахису: Ако сам нашао милост пред тобом, нека ми даду мјесто у ком граду ове земље да сједим ондје, јер зашто да сједи слуга твој с тобом у царском граду?
6. И даде му Ахис онога дана Сиклаг. Зато *Сиклаг припада царевима Јудинијем до данашњега дана. [*ИНав 15, 31.]
7. И оста Давид у земљи Филистејској годину и четири мјесеца.
8. И излажаше Давид са својим људима, и удараше на Гесуреје и Герзеје и на Амалике; јер ти народи живљаху од старине у оној земљи од Сура па до земље Мисирске.
9. И пустошаше Давид ону земљу не остављајући у животу ни човјека ни жене, и отимаше овце и волове и магарце и камиле и рухо, и враћајући се долажаше к Ахису.
10. И Ахис питаше: Гдје сте данас ударали? А Давид говораше: На јужну страну Јудину, и на јужну страну Јерамеилску, и на јужну страну Кенејску.
11. Али не остављаше Давид у животу ни човјека ни жене да доведе у Гат говорећи: Да нас не туже говорећи: Тако је урадио Давид. И такав му бијаше обичај за све вријеме докле бијаше у земљи Филистејској.
12. И Ахис вјероваше Давиду и говораше: Баш се омразио с народом својим Израиљем; зато ће ми бити слуга довијека."

  "1sam28": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 28. 
Саул код врачаре у Ендору.
---------------------------------
1. И у оно вријеме скупише Филистеји војску своју да завојште на Израиља; и рече Ахис Давиду: Знај да ћеш ићи са мном на војску, ти и твоји људи.
2. А Давид рече Ахису: Сад ћеш видјети шта ће учинити твој слуга. А Ахис рече Давиду: Зато ћу те поставити да си чувар главе моје свагда.
3. А *Самуило бијаше умро, и плака за њим сав Израиљ, и погребоше га у Рами, у његову граду. И Саул бијаше † истријебио из земље гатаре и врачаре. [*1 Сам 25, 1; † 2 Мој 22, 18.]
4. И Филистеји скупивши се дођоше и стадоше у око код Сунима; скупи и Саул све Израиљце, и стадоше у око код Гелвује.
5. Саул, пак, видећи војску Филистејску, уплаши се и срце му уздрхта веома.
6. И упита Саул Господа, али му Господ *не одговори ни у сну ни преко † Урима, ни преко пророка. [*1 Сам 14, 37; † 2 Мој 28, 30.]
7. И Саул рече слугама својим: Тражите ми жену с духом врачарским да отидем к њој и упитам је. А слуге му рекоше: Ево у Ендору има жена у којој је дух врачарски.
8. Тада се Саул преруши обукав друге хаљине, и отиде са два човјека, и дође к оној жени ноћу; и он јој рече: Хајде, врачај ми духом врачарским и дозови ми онога кога ти кажем.
9. Али му жена рече: Та ти знаш шта је учинио Саул и како је истријебио из земље гатаре и врачаре; зашто, дакле, мећеш замку души мојој да ме убијеш?
10. А Саул јој се закле Господом говорећи: Тако жив био Господ! Неће ти бити ништа за то.
11. Тада рече жена: Кога да ти дозовем? А он рече: Самуила ми дозови.
12. А кад жена видје Самуила, повика иза гласа, и рече жена Саулу говорећи: Зашто си ме преварио? Та ти си Саул.
13. А цар јој рече: Не бој се; него шта си видјела? А жена рече Саулу: Богове сам видјела гдје излазе из земље.
14. Он јој опет рече: Какав је? Она му рече: Стар човјек излази огрнут плаштем. Тада разумје Саул да је Самуило, и сави се лицем до земље и поклони се.
15. А Самуило рече Саулу: Зашто си ме узнемирио и изазвао? Одговори Саул: У невољи сам великој, јер Филистеји завојштише на ме, а Бог је одступио од мене, и не одговори ми више ни преко пророка ни у сну, зато позвах тебе да ми кажеш шта ћу чинити.
16. А Самуило рече: па што мене питаш кад је Господ отступио од тебе и постао ти непријатељ?
17. Господ је учинио како је казао преко мене; јер је Господ истргао царство из твоје руке и дао га ближњему твојему Давиду;
18. Јер нијеси послушао гласа Господњега, нити си извршио жестокога гњева његова на Амалику; зато ти је данас Господ то учинио.
19. И Господ ће предати и Израиља с тобом у руке Филистејима; те ћеш сјутра ти и синови твоји бити код мене; и око Израиљски предаће Господ у руке Филистејима.
20. А Саул уједанпут паде на земљу колико је дуг, јер се врло уплаши од ријечи Самуиловијех, и не бјеше снаге у њему, јер не бјеше ништа јео цео дан и сву ноћ.
21. Тада жена приступи к Саулу, и видећи га врло уплашена, рече му: Ево, слушкиња те је твоја послушала, и нијесам за живот свој марила да бих те послушала што си ми казао.
22. Него сада и ти послушај шта ће ти слушкиња твоја казати: Поставићу ти мало хљеба, те једи да се окријепиш да се можеш вратити својим путем.
23. А он не хтје и рече: Нећу јести. Али навалише на њ слуге његове и жена, те их послуша, и уставши са земље, сједе на постељу.
24. А жена имаше код куће теле угојено и брже га закла, и узе брашна те умијеси и испече хљебове пријесне.
25. Потом постави Саулу и слугама његовијем, те једоше. А послије усташе и отидоше исте ноћи."

  "1sam29": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 29. 
Филистејци враћају Давида.
---------------------------------
1. А Филистеји скупише сву војску своју код *Афека, а Израиљ стаде у око код извора у Језраелу. [*1 Сам 4, 1.]
2. И кнезови Филистејски иђаху са стотинама и тисућама; а Давид и његови људи иђаху најпослије с Ахисом.
3. И рекоше кнезови Филистејски: Што ће ти Јевреји? А Ахис рече кнезовима Филистејским: Није ли ово Давид, слуга цара Израиљскога Саула, који је код мене толико времена, толико година, и не нађох на њему ништа откако је добјегао до овога дана?
4. Али се расрдише на њ кнезови Филистејски, и рекоше му кнезови Филистејски: Пошљи натраг тога човјека, нека се врати у своје мјесто гдје си га поставио, и нека не иде с нама у бој да се не окрене на нас у боју; јер чим би се опет умилио господару својему ако не главама овијех људи?
5. Није ли то Давид о којем се пјевало играјући и говорило: *Згуби Саул своју тисућу, али Давид својих десет тисућа? [*1 Сам 18, 7.]
6. Тада Ахис дозва Давида и рече му: Тако био жив Господ, ти си поштен, и мило ми је да *ходиш са мном у бој, јер не нађох никаквога зла на теби откако си дошао к мени до овога дана; али нијеси по вољи кнезовима. [*2 Сам 3, 25.]
7. Него врати се и иди с миром да не учиниш нешто што не би било мило кнезовима Филистејским.
8. А Давид рече Ахису: Али шта сам учинио? Шта ли си нашао на слузи својем откако сам код тебе до овога дана, да не идем да се бијем с непријатељима господара својега цара?
9. А Ахис одговарајући рече Давиду: Знам; доиста си ми мио *као анђео Божји; али кнезови Филистејски рекоше: Нека не иде с нама у бој. [*2 Сам 19, 27.]
10. Него, устани сјутра рано са слугама господара својега које су дошле с тобом; устаните рано чим сване, па идите.
11. И урани Давид и људи његови, и отиде рано, и врати се у земљу Филистејску; а Филистеји отидоше у Језраел."

  "1sam30": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 30. 
Амаличани опљачкали Сиклаг, а Давид им одузима плијен.
---------------------------------
1. И трећи дан дође Давид са својим људима у Сиклаг, а Амалици бијаху ударили на јужну страну и на Сиклаг, и развалили Сиклаг и огњем га спалили.
2. И бјеху заробили женскиње које бјеше ондје, и мало и велико; али не бјеху убили никога, него их бјеху одвели и отишли својим путем.
3. И кад Давид дође са својим људима у град, а то град спаљен огњем, и жене њихове и синови и кћери њихове заробљене.
4. И подиже Давид и народ који бијаше с њим глас свој, и плакаше докле већ не могоше плакати.
5. И *обје жене Давидове заробише се, Ахиноама из Језраела и Авигеја из Кармила, жена Навалова. [*1 Сам 25, 42, 43.]
6. И Давид бјеше на муци великој, јер народ говораше да га заспу камењем; јер жалостан бјеше сав народ, сваки за синовима својим и за кћерима својим; али се Давид охрабри у Господу Богу својем.
7. И *рече Давид Авијатару свештенику, сину Ахимелехову: Узми оплећак за ме. И узе Авијатар оплећак за Давида. [*1 Сам 23, 9.]
8. И упита Давид Господа говорећи: Хоћу ли потјерати ту чету? Хоћу ли је стигнути? А Господ му рече: Потјерај, јер ћеш зацијело стигнути и избавићеш.
9. И пође Давид са шест стотина људи што бијаху с њим, и дођоше до потока Восора; и ондје осташе једни.
10. А Давид са четири стотине људи потјера даље, а двјеста људи оста који сусташе, те не могоше пријећи преко потока Восора.
11. И нађоше једнога Мисирца у пољу и доведоше га к Давиду, и дадоше му хљеба да једе и воде да пије,
12. И дадоше му груду смокава и два грозда суха. И поједавши опорави се, јер три дана и три ноћи не бјеше ништа јео нити воде пио.
13. Тада му рече Давид: Чији си ти? И одакле си? А он рече: Ја сам родом Мисирац, слуга једнога Амалика, а господар ме остави, јер се разбољех прије три дана.
14. Ударисмо на јужну страну *Херетејску и на Јудину и на јужну страну † Халевову, и Сиклаг спалисмо огњем. [*2 Сам 8, 18; † ИНав 14, 13.]
15. А Давид му рече: Би ли ме могао одвести к тој чети? А он рече: Закуни ми се Богом да ме нећеш погубити ни издати у руке мојему господару, па ћу те одвести к тој чети.
16. И одведе га; и гле, они се бијаху раширили по свој земљи оној једући и пијући и веселећи се великим плијеном који заплијенише из земље Филистејске и из земље Јудине.
17. И Давид их би од вечера до вечера другога дана, те нико не утече, осим четири стотине младића, који сједавши на камиле побјегоше.
18. И тако избави Давид све што бијаху узели Амалици, и обје жене своје избави Давид.
19. И ништа не изгубише, ни мало ни велико, ни синове ни кћери, ни што од плијена и од свега што им бијаху узели; све поврати Давид.
20. Такођер узе Давид и остале све овце и волове, које гонећи пред својом стоком говораху: Ово је плијен Давидов.
21. И кад се врати Давид к онијем двјеста људи који бјеху сустали те не могоше ићи за Давидом, и које остави на потоку Восору, изидоше у сусрет Давиду и народу који бијаше с њим. И Давид приступивши к народу, поздрави их.
22. Тада проговорише сви зли и неваљали људи између онијех који су ишли с Давидом, и рекоше: Што нијесу ишли с нама зато да им не дамо од плијена који избависмо, него сваки жену своју и синове своје нека узму, па нек иду.
23. Али Давид рече: Немојте тако чинити, браћо моја, с онијем што нам је дао Господ који нас је сачувао и дао нам у руке чету која бјеше изашла на нас.
24. И ко ће вас послушати у томе? Јер *какав је дио ономе који иде у бој, такав је и ономе који остане код пртљага; једнако треба да подијеле. [*4 Мој 31, 27.]
25. Тако би од тога дана унапредак, и то поста уредба и закон у Израиљу до данас.
26. И кад дође Давид у Сиклаг, посла он плијена старјешинама Јудинијем, пријатељима својим, говорећи: Ево вам дар од плијена непријатеља Господњих;
27. Онима у Ветиљу, и онима у Рамоту на југу, и онима у Јатиру,
28. И онима у Ароиру, и онима у Сифмоту, и онима у Естемоји,
29. И онима у Рахалу, и онима у градовима Јерамеилским, и онима у градовима Кенејским,
30. И онима у Орми, и онима у Хор-Асану, и онима у Атаху,
31. И онима у Хеврону и по свијем мјестима у која је долазио Давид с људима својим."

  "1sam31": "---------------------------------
ПРВА КЊИГА САМУИЛОВА
КОЈА СЕ ЗОВЕ И ПРВА КЊИГА O ЦАРЕВИМА
Глава 31. 
Погубљење Саула и његових синова.
---------------------------------
1. А Филистеји се побише с Израиљцима, и побјегоше Израиљци испред Филистеја, и падаху мртви на гори Гелвуји.
2. И стигоше Филистеји Саула и синове његове; и погубише Филистеји Јонатана и Авинадава и Мелхи-Сува, синове Саулове.
3. И бој поста жешћи око Саула, и нађоше га стријелци, и он се врло уплаши од стријелаца.
4. И *рече Саул момку који му ношаше оружје: Извади мач свој и прободи ме да не дођу ти необрезани и прободу ме и наругају ми се. Али не хтје момак што му ношаше оружје, јер га бјеше врло страх. Тада Саул узе мач и баци се на њ. [*Суд 9, 54.]
5. А кад момак који ношаше оружје видје Саула мртва, баци се и он на свој мач и умрије с њим.
6. Тако погибе Саул и три сина његова и момак који му ношаше оружје и сви људи његови заједно онога дана.
7. А Израиљци који бијаху с ову страну потока и с ову страну Јордана, кад видјеше гдје Израиљци побјегоше и гдје погибе Саул и његови синови, оставише градове и побјегоше, те дођоше Филистеји и осташе у њима.
8. А сјутрадан дођоше Филистеји да свлаче мртве; и нађоше Саула и три сина његова гдје леже на гори Гелвуји.
9. И одсјекоше му главу, и скидоше оружје с њега, и послаше у земљу Филистејску на све стране да се објави у кући њиховијех лажнијех богова и по народу.
10. И оставише оружје његово у кући Астаротиној, а тијело његово објесише на зид Ветсански.
11. А *чуше становници у Јавису Галадову шта учинише Филистеји од Саула. [*1 Сам 11, 1-11.]
12. И подигоше се сви људи храбри, и ишавши сву ноћ, скидоше тијело Саулово и тјелеса синова његовијех са зида Ветсанскога, па се вратише у Јавис, и ондје их спалише.
13. И узеше кости њихове и погребоше их под дрветом у Јавису и *постише седам дана. [*2 Сам 1, 12.]"


#######################################
#######################################
#######################################


  "2sam1": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 1. 
Давид наређује да се погуби доносилац царског вијенца Сауловог. Његова тугованка над Саулом и Јонатаном.
---------------------------------
1. А по смрти Сауловој, кад се Давид врати побивши Амалике и оста у Сиклагу два дана,
2. Трећега дана, гле, дође један из војске Саулове раздртијех хаљина и главе посуте прахом; и дошав к Давиду, паде на земљу и поклони се.
3. И рече му Давид: Откуда идеш? А он му рече: Из окола Израиљскога утекох.
4. А Давид му рече: Шта би? кажи ми. А он рече: Народ побјеже из боја; и много народа паде и изгибе, погибе и Саул и син му Јонатан.
5. А Давид рече момку који му донесе глас: Како знаш да је погинуо Саул и син му Јонатан?
6. А момак који му донесе глас рече: Случајно дођох на гору Гелвују, а то се Саул наслонио на копље своје, а кола и коњици приближаваху се к њему.
7. А он обазревши се натраг, угледа ме, па ме викну, а ја му рекох: Ево ме.
8. А он ми рече: Ко си? А ја му рекох: Амалик сам.
9. А он ми рече: Приступи к мени и убиј ме; јер ме обузеше муке, а још је сасвијем душа у мени.
10. И приступих к њему и убих га, јер сам знао да неће остати жив пошто паде; и узех вијенац царски који му бјеше на глави и гривну која му бјеше на руци и, ево, донесох господару својему.
11. Тада Давид зграби хаљине на себи и раздрије их; тако и сви људи који бијаху с њим.
12. И ридаше и плакаше, и постише до вечера за Саулом и за Јонатаном, сином његовијем, и за народом Господњим и за домом Израиљевијем што изгибоше од мача.
13. И рече Давид момку који му донесе глас: Одакле си? А он рече: Ја сам син једнога дошљака Амалика.
14. Рече му Давид: Како те није било страх *подићи руку своју и убити помазаника Господњега? [*1 Сам 24, 6.]
15. И *дозва Давид једнога између момака својих и рече: Ходи, погуби га. А он га удари, те умрије. [*2 Сам 4, 10, 12.]
16. И рече му Давид: Крв твоја на твоју главу; јер твоја уста свједочише на те говорећи: Ја сам убио помазаника Господњега.
17. Тада Давид нарица овако за Саулом и за Јонатаном, сином његовијем,
18. И изговори да би се учили синови Јудини луку, и ето је написано у Књизи истинитога:
19. Дико Израиљева! На твојим висинама побијени су; како падоше јунаци?
20. *Не казујте у Гату, и не разглашујте по улицама Аскалонским, да се не веселе кћери Филистејске и да не играју кћери † необрезанијех. [*Мих 1, 10; † 1 Сам 18, 6.]
21. Горе Гелвујске! Не падала роса ни дажд на вас, и не родило поље за принос, јер је ту бачен штит с јунака, штит Саулов, као да није помазан уљем.
22. Без крви побијенијех и без масти од јунака није се враћао лук Јонатанов, нити је мач Саулов долазио натраг празан.
23. Саул и Јонатан, мили и драги за живота, ни за смрти се не раставише; лакши од орлова бијаху.
24. Кћери Израиљеве? Плачите за Саулом који вас је облачио у скерлет лијепо, и китио вас златнијем закладима по хаљинама вашим.
25. Како падоше јунаци у боју! Јонатан како погибе на твојим висинама!
26. Жао ми је за тобом, брате Јонатане; био си ми мио врло; већа ми је била љубав твоја од љубави женске.
27. Како падоше јунаци, и пропаде оружје убојито!"

  "2sam2": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 2. 
Давид, цар над домом Јудиним, Исвостеј над домом Израиљевим. Авенир убија Асаила.
---------------------------------
1. А послије тога Давид *упита Господа говорећи: Хоћу ли отићи у који град Јудин? А Господ му рече: Отиди. А Давид рече: У који да отидем? Рече: Хеврон. [*1 Сам 30, 8.]
2. И Давид отиде онамо са двије жене своје, Ахиноамом из Језраела и Авигејом која прије бјеше жена Навала из Кармила.
3. И људе који бијаху с њим одведе Давид, све с породицама њиховијем, и настанише се по градовима Хевронским.
4. И дођоше људи од Јуде и помазаше ондје Давида за цара над домом Јудинијем. И јавише Давиду говорећи: *Људи из Јависа Галадова погребоше Саула. [*1 Сам 31, 11.]
5. И Давид посла посланике к људима у Јавису Галадову и рече им: Да сте благословени Господу што учинисте милост господару својему, Саулу, и погребосте га.
6. Зато да учини Господ вама милост и вјеру; а ја ћу вам учинити добро што сте то учинили.
7. И нека вам се укријепе руке и будите храбри; јер Саул господар ваш погибе, а дом Јудин помаза мене за цара над собом.
8. Али *Авенир, син Ниров, војвода Саулов, узе Исвостеја, сина Саулова, и одведе га у Маханајим, [*1 Сам 14, 50.]
9. И зацари га над Галадом и над Асуром и Језраелом и Јефремом и Венијамином и над свијем Израиљем.
10. Четрдесет година бјеше Исвостеју, сину Саулову, кад поче царовати над Израиљем; и царова двије године. Само дом Јудин држаше се Давида.
11. А Давид царова у Хеврону над домом Јудинијем седам година и шест мјесеца.
12. Потом изиде Авенир, син Ниров, и слуге Исвостеја, сина Саулова, из Маханајима у Гаваон.
13. Такођер и Јоав, син Серујин, и слуге Давидове изидоше и сретоше се с њима код језера Гаваонскога, и стадоше један с једне стране језера, а други с друге стране.
14. Тада рече Авенир Јоаву: Нека устану момци и нека се поиграју пред нама. И рече Јоав: Нека устану.
15. И усташе и изидоше на број: дванаест од Венијамина са стране Исвостеја, сина Саулова, и дванаест између слуга Давидовијех.
16. И ухватише један другога за главу, и тисну један другому мач свој у бок и попадаше заједно. Отуда се прозва оно мјесто Халкат-Асурим код Гаваона.
17. И би жесток бој онога дана; и слуге Давидове разбише Авенира и Израиљце.
18. А ондје бијаху три сина Серујина: Јоав и Ависај и Асаило. А Асаило бијаше лак на ногу као срна у пољу;
19. И потјера Асаило Авенира, и не сврну ни надесно ни налијево иза Авенира.
20. И Авенир обазре се натраг и рече: Јеси ли ти, Асаило? А он рече: Ја сам.
21. А Авенир му рече: Сврни надесно или налијево, и узми једнога од тијех момака и скини одору с њега. Али не хтје Асаило сврнути иза њега.
22. И Авенир опет рече Асаилу: Одступи од мене; зашто да те саставим са земљом? И како бих смео погледати у Јоава, брата твојега?
23. Али он не хтје одступити; и Авенир га удари копљем *под пето ребро, и изађе му копље на леђа, те он паде ондје и умрије на мјесто. И ко год дође на оно мјесто гдје паде и погибе Асаило, устављаше се. [*2 Сам 3, 27.]
24. Али Јоав и Ависеј потјераше Авенира, и сунце зађе кад дођоше до брда Аме, која је према Гији на путу у пустињу Гаваонску.
25. И скупише се синови Венијаминови за Авениром, те се начини чета, и стадоше на врх једнога брда.
26. И Авенир викну Јоава и рече: Хоће ли мач прождирати довијека? Не знаш ли да јади бивају напошљетку? Зашто већ не кажеш народу да се прођу браће своје?
27. А Јоав рече: Тако жив био Бог, да нијеси казао, народ би још јутрос отишао, ниједан не би тјерао брата својега.
28. Тада затруби Јоав у трубу, и устави се сав народ и престаше тјерати Израиља и не бише се више.
29. И тако Авенир и људи његови идоше преко поља цијелу ону ноћ, и пријеђоше преко Јордана, и прошавши сав Витрон, дођоше у Маханаим.
30. А Јоав се врати од Авенира, и кад скупи сав народ, не бјеше од слуга Давидовијех деветнаест људи и Асаила.
31. Али слуге Давидове побише синова Венијаминовијех, људи Авенировијех, три стотине и шездесет људи, који изгибоше.
32. А Асаила узеше и погребоше у гробу оца његова који бијаше у Витлејему. И Јоав и људи његови идоше сву ноћ, и освануше у Хеврону."

  "2sam3": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 3. 
Давидови синови. Авенир пристаје уз Давида, али га Јоав убија.
---------------------------------
1. И дуго бијаше рат између дома Саулова и дома Давидова; али Давид све већма јачаше, а дом Саулов постајаше све слабији.
2. И *Давиду се родише синови у Хеврону: првенац му бјеше Амнон од Ахиноаме Језраељанке; [*1 дн 3, 1-4.]
3. Други бјеше Хилеав од Авигеје, жене Навала Кармилца; трећи Авесалом, син Махе, кћери Талмаја, цара Гесурскога;
4. Четврти *Адонија син Агитин; и пети Сефатија, син Авиталин; [*1 цар 1, 5.]
5. И шести Итрам од Егле, жене Давидове. Ти се родише Давиду у Хеврону.
6. И док бијаше рат између дома Саулова и дома Давидова, Авенир брањаше дом Саулов.
7. А Саул имаше иночу по имену *Ресфу, кћер Ајину; и Исвостеј рече Авениру: Зашто си спавао код иноче оца мојега? [*2 Сам 21, 8.]
8. И Авенир се разгњеви на ријечи Исвостејеве и рече: Јесам ли ја пасја глава који сада чиним на Јуди милост дому Саула, оца твојега, и браћи његовој и пријатељима његовијем, и нијесам те пустио у руке Давидове, те данас тражиш на мени зло ради те жене?
9. Тако нека учини Бог Авениру, и тако нека дода ако не учиним Давиду како му се Господ заклео!
10. Да се пренесе ово царство од дома Саулова, и да се утврди пријесто Давидов над Израиљем и над Јудом, од Дана до Вирсавеје.
11. И он не може више ништа одговорити Авениру, јер га се бојаше.
12. И Авенир посла посланике к Давиду од себе и поручи: Чија је земља? И поручи му: Учини вјеру са мном, и ево рука ће моја бити с тобом да обратим к теби свега Израиља.
13. А он одговори: Добро; ја ћу учинити вјеру с тобом; али једно иштем од тебе, и то: Да не видиш лица мојега ако ми прво не доведеш Михалу, кћер Саулову, кад дођеш да видиш лице моје.
14. И посла Давид посланике к Исвостеју, сину Саулову, и поручи му: Дај ми жену моју Михалу коју испросих *за сто окрајака Филистејских. [*1 Сам 18, 25, 27.]
15. И Исвостеј посла те је узе од мужа, од *Фалтила, сина Лаисова. [*1 Сам 25, 44.]
16. А муж њезин пође с њом и једнако плакаше за њом до Ваурима. Тада му рече Авенир: Иди, врати се натраг. И он се врати.
17. Потом Авенир говори старјешинама Израиљским и рече им: Пређе тражисте Давида да буде цар над вама.
18. Ето, сада учините, јер је Господ рекао за Давида говорећи: Преко Давида, слуге својега, избавићу народ свој Израиља из руку Филистејских и из руку свијех непријатеља њиховијех.
19. Тако говори Авенир и синовима Венијаминовијем. Потом отиде Авенир и у Хеврон да каже Давиду све што за добро нађе Израиљ и сав дом Венијаминов.
20. И кад дође Авенир к Давиду у Хеврон и с њим двадесет људи, учини Давид гозбу Авениру и људима који бијаху с њим.
21. И рече Авенир Давиду: Да устанем и идем да скупим к цару господару својему сав народ Израиљев да учине вјеру с тобом, па да царујеш како ти душа жели. И Давид отпусти Авенира да иде с миром.
22. А гле, слуге Давидове враћаху се с Јоавом из боја и тјераху са собом велик плијен; а Авенир већ не бјеше код Давида у Хеврону, јер га отпусти, те отиде с миром.
23. Јоав, дакле, и сва војска што бјеше с њим дођоше онамо; и јавише Јоаву говорећи: Авенир, син Ниров, долазио је к цару и он га отпусти, те отиде с миром.
24. И Јоав отиде к цару и рече: Шта учини? Гле, Авенир је долазио к теби; зашто га пусти те отиде?
25. Познајеш ли Авенира, сина Нирова? Долазио је да те превари, да види куда ходиш и да дозна све шта радиш.
26. Потом отишав Јоав од Давида, посла људе за Авениром да га врате од студенца Сире, а Давид не знадијаше за то.
27. И кад се врати Авенир у Хеврон, *одведе га Јоав на страну под врата као да говори с њим насамо; ондје га удари под пето ребро, те умрије за крв † Асаила, брата његова. [*1 цар 2, 5; † 2 Сам 2, 23.]
28. А кад Давид послије то чу, рече: Ја нијесам крив ни царство моје пред Господом довијека за крв Авенира, сина Нирова.
29. Нека падне на главу Јоавову и на сав дом оца његова; и нека дом Јоавов не буде никад без човјека болна од течења или губава или који иде о штапу или који падне од мача или који нема хљеба.
30. Тако Јоав и Ависај, брат његов, убише Авенира што он погуби Асаила, брата њихова, код Гаваона у боју.
31. И рече Давид Јоаву и свему народу који бијаше с њим: Раздерите хаљине своје и припашите костријет, и плачите за Авениром. И цар Давид иђаше за носилима.
32. А кад погребоше Авенира у Хеврону, цар подиже глас свој и плака на гробу Авенирову; плака и сав народ.
33. И наричући за Авениром рече: Умрије ли Авенир како умире безумник?
34. Руке твоје не бише везане, нити ноге твоје у оков оковане; пао си као што се пада од неваљалијех људи. Тада још већма плака за њим сав народ.
35. И дође сав народ нудећи Давида да једе што док још бијаше дан; али се Давид закле и рече: Бог нека ми учини тако, и тако нека дода, ако окусим хљеба или што друго док не зађе сунце.
36. И сав народ чу то, и би им по вољи; што год чињаше цар, бјеше по вољи свему народу.
37. И позна сав народ и сав Израиљ у онај дан да није било од цара што погибе Авенир, син Ниров.
38. И цар рече слугама својим: Не знате ли да је војвода и то велики погинуо данас у Израиљу?
39. Али ја сам сада још слаб, ако и јесам помазани цар; а ови људи, синови Серујини, врло су ми силни. Нека Господ плати ономе који чини зло према злоћи његовој."

  "2sam4": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 4. 
Исвостеј убијен. Давидова освета.
---------------------------------
1. А кад чу син Саулов да је погинуо Авенир у Хеврону, клонуше му руке, и сав се Израиљ смете.
2. А имаше син Саулов двије војводе над четама; једном бјеше име Вана, а другом бјеше име Рихав, синови Римона Вироћанина, од синова Венијаминовијех; јер се и Вирот бројаше Венијамину;
3. А Вироћани бијаху побјегли у Гитајим, гдје осташе као дошљаци до данашњега дана.
4. И *имаше Јонатан, син Саулов, сина хрома на ногу, којему бијаше пет година кад дође глас о смрти Сауловој и Јонатановој из Језраела, те га узе дадиља његова и побјеже, и кад брзо бјежаше, он паде и охрону; а име му бијаше Мефивостеј. [*2 Сам 9, 3.]
5. И пођоше синови Римона Вироћанина, Рихав и Вана, и дођоше у подне у кућу Исвостејеву; а он почиваше у подне.
6. И уђоше у кућу као да узму пшенице, и прободоше га под пето ребро Рихав и Вана и побјегоше.
7. Кад уђоше у кућу, он лежаше на постељи својој у клијети гдје спаваше, те га прободоше и убише, и одсјекоше му главу и узеше је, па отидоше путем преко поља цијелу ону ноћ.
8. И донесоше главу Исвостејеву Давиду у Хеврон, и рекоше цару: Ево главе Исвостеја, сина Саулова, непријатеља твојега, који је тражио душу твоју; и Господ освети данас цара господара мојега, од Саула и сјемена његова.
9. Али Давид одговарајући Рихаву и Вани брату његову, синовима Римона Вироћанина, рече им: Тако да је жив Господ који је избавио душу моју из сваке невоље!
10. Кад онога који ми јави говорећи: Гле, погибе Саул, и мишљаше да ће ми јавити добре гласе, *ухватих и убих у Сиклагу, и то му би од мене дар за гласе његове, [*2 Сам 1, 15.]
11. А камоли људе безбожне који убише човјека права, у кући његовој, на постељи његовој! Нећу ли искати крви његове из ваших руку, и вас истријебити са земље?
12. И заповједи Давид момцима својим, те их погубише, и одсјекоше им руке и ноге, и објесише код језера Хевронскога; а главу Исвостејеву узеше и погребоше у гробу Авенирову у Хеврону."

  "2sam5": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 5. 
Остала племена помазују Давида у Хеврону. Јерусалим освојен. Давидов дом и побједа над Филистејцима.
---------------------------------
1. Тада дођоше сва племена Израиљева к Давиду у Хеврон, и рекоше му говорећи: Ево, ми смо кост твоја и тијело твоје.
2. И прије, док Саул бијаше цар над нама, ти си одводио и доводио Израиља; и Господ ти је рекао: Ти ћеш пасти народ мој Израиља и ти ћеш бити вођ Израиљу.
3. Тако дођоше све старјешине Израиљеве к цару у Хеврон, и учини с њима цар Давид вјеру у Хеврону пред Господом; и помазаше Давида за цара над Израиљем.
4. Тридесет година бијаше Давиду кад се зацари, и царова четрдесет година.
5. У Хеврону царова над Јудом *седам година и шест мјесеца; а у Јерусалиму царова тридесет и три године над свијем Израиљем и Јудом. [*1 цар 2, 11.]
6. А цар отиде са својим људима у Јерусалим на Јевусеје који живљаху у оној земљи. И они рекоше Давиду говорећи: Нећеш ући овамо док не узмеш слијепе и хроме, хотећи казати: Неће ући овамо Давид.
7. Али Давид узе кулу Сион, то је град Давидов.
8. Јер рече Давид у онај дан: Ко год побије Јевусеје и дође до јаза, и до слијепијех и хромијех, на које мрзи душа Давидова, биће војвода. Зато се каже: Слијепи и хроми да не улазе у ову кућу.
9. И сједе Давид у кули и назва је градом Давидовијем. И погради је Давид унаоколо од Милона и унутра.
10. И Давид једнако напредоваше, јер Господ Бог над војскама бјеше с њим.
11. И Хирам, цар Тирски, посла посланике к Давиду, и кедровијех дрва и дрводеља и каменара, и саградише кућу Давиду.
12. И разумје Давид да га је Господ утврдио за цара над Израиљем, и да је узвисио царство његово ради народа својега Израиља.
13. И узе Давид још иноча и жена из Јерусалима, пошто дође из Хеврона; и роди се Давиду још синова и кћери.
14. И ово су имена онијех који му се родише у Јерусалиму: Самуја и Совав и Натан и Соломон,
15. И Јевар и Елисуја и Нафиг и Јафија,
16. И Елисама и Елијада и Елифалет.
17. А Филистеји чувши да су помазали Давида за цара над Израиљем, изидоше сви Филистеји да траже Давида; а Давид чувши то, отиде у кулу.
18. И Филистеји дошавши раширише се по долини Рафајској.
19. Тада Давид упита Господа говорећи: Хоћу ли изаћи на Филистеје? Хоћеш ли их дати у моје руке? А Господ рече Давиду: Изађи; доиста ћу дати Филистеје у твоје руке.
20. Тада Давид дође у Вал-Ферасим, и поби их ондје, и рече: Продрије Господ непријатеље моје преда мном као кад вода продире. Отуда се прозва оно мјесто Вал-Ферасим.
21. И оставише ондје лажне богове своје; а Давид и људи његови однесоше их.
22. И опет наново дођоше Филистеји и раширише се у долини Рафајској.
23. И Давид упита Господа који рече: Не иди пред њих, него им зађи за леђа, па удари на њих према дудовима.
24. Па кад чујеш да зашушти по врховима од дудова, онда се крени, јер ће онда поћи Господ пред тобом да побије војску Филистејску.
25. И Давид учини тако како му заповједи Господ, и поби Филистеје од Гаваје до Гезера."

  "2sam6": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 6. 
Пренос ковчега завјета у Јерусалим. Михалино подсмијевање.
---------------------------------
1. Послије скупи опет Давид све људе изабране из Израиља, тридесет тисућа.
2. Па се подиже Давид и сав народ што бијаше с њим и отиде из Вале Јудине да пренесе отуда ковчег Божји, код којега се призивље име, име Господа над војскама, који сједи на херувимима.
3. И метнуше ковчег Божји на нова кола, и повезоше га из куће Авинадавове која бијаше на брду; а Уза и Ахијо, синови Авинадавови, управљаху новијем колима.
4. И одвезоше ковчег Божји из *куће Авинадавове, која бијаше на брду, и Ахијо иђаше пред ковчегом. [*1 Сам 7, 1.]
5. А Давид и сав дом Израиљев удараху пред Господом у свакојаке справе од дрвета кедрова, у гусле, у псалтире, у бубње, у свирале и у кимвале.
6. А кад дођоше до гумна Нахонова, Уза се маши за ковчег Божји и прихвати га, јер волови потегоше на страну.
7. И Господ се разгњеви на Узу, и *удари га Бог ондје за ту непажњу, те умрије ондје код ковчега Божијега. [*1 Сам 6, 19.]
8. И ожалости се Давид што Господ уби Узу. Зато се прозва оно мјесто Фарес-Уза до данас.
9. И уплаши се Давид од Господа у онај дан и рече: Како ће доћи к мени ковчег Господњи?
10. И не хтје Давид одвести ковчега Господњега к себи у град Давидов, него га склони Давид у кућу Овид-Едома Гетејина.
11. И оста ковчег Господњи у кући Овид-Едома Гетејина три мјесеца, и благослови Господ Овид-Едома и сав дом његов.
12. И јавише цару Давиду говорећи: Господ благослови дом Овид-Едомов и све што има ради ковчега Божијега. Тада отиде Давид, и пренесе ковчег Божји из куће Овид-Едомове у град Давидов с весељем.
13. И кад они који ношаху ковчег Господњи поступише шест корака, принесе на жртву вола и дебела овна.
14. И Давид играше из све снаге пред Господом, и бјеше огрнут оплећком ланенијем.
15. Тако Давид и сав дом Израиљев ношаху ковчег Господњи подвикујући и трубећи у трубе.
16. А кад ковчег Господњи улажаше у град Давидов, Михала кћи Саулова, гледајући с прозора, видје цара Давида гдје скаче и игра пред Господом, и подругну му се у срцу својем.
17. А кад донесоше ковчег Господњи, намјестише га на његово мјесто у шатору који му разапе Давид. И принесе Давид жртве паљенице и жртве захвалне пред Господом.
18. Потом принесавши Давид жртве паљенице и жртве захвалне, *благослови народ у име Господа над војскама. [*1 цар 8, 55.]
19. И раздаде међу сав народ, међу све мноштво Израиљево, и људима и женама, свакоме по један хљеб и комад меса и жбан вина. Потом отиде народ, свак својој кући.
20. И Давид се врати да благослови свој дом; а Михала, кћи Саулова, изиде на сусрет Давиду, и рече: Како је славан био данас цар Израиљев кад се данас откривао пред слушкињама слуга својих, као што се откривају никакви људи!
21. А Давид рече Михали: Пред Господом, који ме је изабрао преко оца твојега и преко свега дома његова, те ми заповједио да будем вођ народу Господњему, Израиљу, играо сам и играћу пред Господом.
22. И још ћу се већма понизити и још ћу мањи себи бити; и опет ћу бити славан пред слушкињама за које говориш.
23. И Михала, кћи Саулова, не има порода до смрти своје."

  "2sam7": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 7. 
Давид хоће да гради храм и добија Божије обећање о вјечитом царству сјемена његовог. Његова молитва.
---------------------------------
1. А кад цар сјеђаше код куће своје, и Господ му даде мир свуда унаоколо од свијех непријатеља његовијех,
2. Рече цар Натану, пророку: Види, ја стојим у кући од кедрова дрвета, а ковчег Божији стоји под завјесима.
3. А Натан рече цару: Шта ти је год у срцу, иди, чини, јер је Господ с тобом.
4. Али ону ноћ дође ријеч Господња к Натану говорећи:
5. Иди и реци слузи мојему Давиду: Овако вели Господ: *Ти ли ћеш ми начинити кућу да у њој наставам? [*1 дн 22, 8.]
6. Кад нијесам наставао у кући *од кад изведох синове Израиљеве из Мисира до данас, него сам ходио у шатору и у наслону. [*1 цар 8, 16.]
7. Куда сам год ходио са свијем синовима Израиљевијем, јесам ли једну ријеч рекао коме од судија Израиљевијех, којима заповиједах да пасу народ мој Израиља и казао: Зашто ми не начините куће од кедра?
8. Овако, дакле, реци Давиду, слуги мојему: Овако вели Господ над војскама: *Ја те узех од тора, од оваца, да будеш вођ народу мојему, Израиљу; [*1 Сам 16, 11, 12.]
9. И бјех с тобом куда си год ходио, и истријебих све непријатеље твоје испред тебе, и стекох ти име велико, као што је име великијех људи који су на земљи.
10. И одредићу мјесто народу својему Израиљу, и посадићу га, те ће наставати у свом мјесту, и неће се више претресати, нити ће их више мучити неправедници као прије,
11. И од онога дана кад поставих судије над народом својим Израиљем; и смирићу те од свијех непријатеља твојих. Јоште ти јавља Господ да ће ти Господ начинити кућу.
12. Кад се наврше дани твоји и починеш код отаца својих, *подигнућу сјеме твоје након тебе, које ће изаћи из утробе твоје, и утврдићу царство његово. [*1 цар 8, 20.]
13. Он ће сазидати дом имену мојему, и *утврдићу пријесто царства његова довијека. [*Пс 89, 4.]
14. *Ја ћу му бити отац, и он ће ми бити син. Ако учини што зло, караћу га прутом људским и ударцима синова човјечијих. [*Пс 89, 27; Јев 1, 5.]
15. Али милост моја неће се уклонити од њега *као што сам је уклонио од Саула, којега уклоних испред тебе. [*1 Сам 15, 23, 28.]
16. Него ће тврд бити дом твој и царство твоје довијека пред тобом, и пријесто ће твој стајати довијека.
17. По свијем овијем ријечима и по свој овој утвари каза Натан Давиду.
18. Тада дође цар Давид и стаде пред Господом, и рече: *Ко сам ја, Господе, Господе, и шта је мој дом, те си ме довео довде? [*1 Мој 32, 10.]
19. Па и то ти се још чини мало, Господе, Господе, него си говорио и за дом слуге својега на дуго времена. Је ли то закон човјечји, Господе, Господе!
20. Али шта ће јоште Давид да ти говори? Та ти знаш слугу својега, Господе, Господе!
21. Ради ријечи своје и по срцу својему учинио си све ове велике ствари обзнањујући их слузи својему.
22. Зато си велик, Господе Боже, нема таквога какав си ти; и нема Бога осим тебе, по свему што чусмо својим ушима.
23. Јер *који је народ на земљи као твој народ Израиљ, којега је ради Бог ишао да га искупи да му буде народ и да стече себи име и да вам учини велика и страшна дјела у земљи твојој, пред народом твојим, који си искупио себи из Мисира, од народа и богова њиховијех? [*5 Мој 4, 7.]
24. Јер си утврдио себи народ свој Израиља да ти буде народ довијека; а ти си им, Господе, Бог.
25. И тако, Господе Боже, ријеч коју си обрекао слузи својему и дому његову, потврди за свагда и учини како си рекао.
26. Нека се велича име твоје до вијека да се говори: Господ је над војскама Бог над Израиљем; и дом слуге твојега Давида нека стоји тврдо пред тобом.
27. Јер си ти, Господе над војскама, Боже Израиљев, јавио слузи својему говорећи: Дом ћу сазидати теби. Зато слуга твој нађе у срцу својем да ти се помоли овом молитвом.
28. Тако, Господе, Господе, ти си Бог, и ријечи су твоје истина; ти си ово добро обрекао слузи својему.
29. Буди, дакле, вољан и благослови дом слуге својега да буде довијека пред тобом; јер си ти, Господе, рекао и твојим ће благословом бити благословен дом слуге твојега довијека."

  "2sam8": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 8. 
Давидове побједе и скупоцјени плијен. Успостављање власти.
---------------------------------
1. Послије тога разби Давид Филистеје, и покори их, и узе Давид Метег-Аму из руку Филистејских.
2. Разби и Моавце, и измјери их ужем поваљавши их по земљи, и измјери их два ужа да се погубе, а једно уже да се оставе у животу. И Моавци посташе слуге Давидове и плаћаху му данак.
3. Давид разби и Адад-Езера, сина Реовова, цара Совскога, изашав да рашири власт своју до ријеке Ефрата.
4. И зароби их Давид тисућу и седам стотина коњаника и двадесет тисућа пјешака, и *подреза Давид жиле свијем коњма колским, само остави за сто кола. [*ИНав 11, 9.]
5. И бијаху дошли Сирци из Дамаска у помоћ Адад-Езеру, цару Совском, и Давид поби двадесет и двије тисуће Сираца.
6. И намјести Давид војску у Сирији што је под Дамаском, и Сирци посташе слуге Давидове плаћајући му данак. И Господ чуваше Давида куда год иђаше.
7. И Давид узе златне штитове које имаху слуге Адад-Езерове, и донесе их у Јерусалим.
8. И из Ветаха и из Виротаја, градова Адад-Езеровијех, однесе цар Давид силну мјед.
9. А кад чу Тоја цар Ематски да је Давид побио сву војску Адад-Езерову,
10. Посла Тоја Јорама, сина својега, к цару Давиду да га поздрави и да му честита што је војевао на Адад-Езера и уби га, јер Тоја имаше рат с Адад-Езером; и донесе Јорам заклада златнијех и сребрнијех и мједенијех.
11. Па и то цар Давид посвети Господу са сребром и златом што бјеше посветио од свијех народа које покори,
12. Од Сираца и од Моаваца и од синова Амоновијех и од Филистеја и од Амалика, и од плијена Адад-Езера, сина Реовова, цара Совскога.
13. И Давид стече име кад се врати побив Сирце, *осамнаест тисућа, у Сланој долини. [*Пс 60 натпис.]
14. И намјести војску по Идумеји, по свој Идумеји намјести војску, и *сви Едомци посташе слуге Давидове. И Господ чуваше Давида куда год иђаше. [*1 Мој 27, 40.]
15. Тако царова Давид над свијем Израиљем, судећи и дајући правду свему народу својему.
16. И *Јоав, син Серујин, бјеше над војском; а Јосафат, син Ахилудов, паметар; [*2 Сам 20, 23.]
17. А Садок, син Ихитовов, и Ахимелех, син Авијатаров, свештеници; а Сераја писар;
18. А *Венаја, син Јодајев, бјеше над † Херетејима и Фелетејима; а синови Давидови кнезови. [*1 дн 18, 17; † 1 Сам 30, 14.]"

  "2sam9": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 9. 
Давид позива Мефивостеја на свој двор.
---------------------------------
1. И рече Давид: Има ли још ко да је остао од дома Саулова? Да му учиним милост због Јонатана.
2. А бијаше један слуга дома Саулова, по имену *Сива; и дозваше га к Давиду. И рече му цар: Јеси ли ти Сива? А он рече: Ја сам, слуга твој. [*2 Сам 16, 1.]
3. А цар рече: Има ли још ко од дома Саулова да му учиним милост Божију? А Сива рече цару: Још има син Јонатанов, *хром на ногу. [*2 Сам 4, 4.]
4. И рече му цар: Гдје је? А Сива рече цару: Ено га у дому *Махира, сина Амилова, у Лодевару. [*2 Сам 17, 27.]
5. Тада посла цар Давид да га доведу из Лодевара из дома Махира, сина Амилова.
6. А кад дође к Давиду Мефивостеј, син Јонатана, сина Саулова, паде на лице своје и поклони се. А Давид рече: Мефивостеју! А он рече: Ево слуге твојега.
7. А Давид му рече: Не бој се; јер ћу ти учинити милост због Јонатана, оца твојега; даћу ти натраг све њиве Саула, оца твојега; а ти ћеш свагда јести за мојим столом.
8. А он се поклони и рече: Ко сам ја слуга твој, те си погледао на *мртва пса као што сам ја? [*1 Сам 24, 15.]
9. И цар дозва Сиву, слугу Саулова, и рече му: Што је год било Саулово и свега дома његова, дао сам сину твојега господара.
10. Ради му, дакле, земљу ти и синови твоји и слуге твоје, и доноси да син господара твојега има хљеба да једе; али Мефивостеј, син господара твојега, јешће свагда за мојим столом. Сива пак имаше петнаест синова и двадесет слуга.
11. И рече Сива цару: Како је цар господар мој заповиједио слузи својему, све ће чинити слуга твој. Али Мефивостеј, рече цар, јешће за мојим столом као царски син.
12. А Мефивостеј имаше малога сина, којему име бјеше Миха; а сви који живљаху у дому Сивину бијаху слуге Мефивостејеве.
13. А Мефивостеј сјеђаше у Јерусалиму, јер *свагда јеђаше за царевијем столом, а † бјеше хром на обје ноге. [*2 Сам 9, 7, 10; † 2 Сам 9, 3.]"

  "2sam10": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 10. 
Амонци срамоте Давидове посланике, али и њих и њихове савезнике Давид побеђује.
---------------------------------
1. А послије тога умрије *цар синова Амоновијех, и зацари се Анун, син његов, на његово мјесто. [*1 дн 19, 1 и даље.]
2. И рече Давид: Да учиним милост Ануну, сину Насову, као што је отац његов мени учинио милост. И посла Давид да га потјеши за оцем преко слуга својих. И дођоше слуге Давидове у земљу синова Амоновијех.
3. А кнезови синова Амоновијех рекоше Ануну, господару својему: Мислиш да је Давид зато послао људе да те потјеше, што је рад учинити част оцу твојему? А није зато послао Давид к теби слуге своје да промотри град и уходи, па послије да га раскопа?
4. Тада Анун ухвати слуге Давидове, и обрија им браде до пола и одсијече им хаљине по поле, до задњице, и оправи их натраг.
5. А кад то јавише Давиду, он посла пред њих, јер људи бијаху грдно осрамоћени, и поручи им цар: Сједите у Јерихону докле вам нарасте брада, па онда дођите натраг.
6. Тада синови Амонови, видећи гдје се омразише с Давидом, послаше синови Амонови, те најмише Сираца од Вет-Реова и Сираца од Сове двадесет тисућа пјешака, и у цара од Махе тисућу људи, и од Ис-Това дванаест тисућа људи.
7. А Давид кад то чу, посла Јоава са свом храбром војском својом.
8. И изидоше синови Амонови и уврсташе се пред вратима, а Сирци из Сове и из Реова и људи из Ис-Това и из Махе бијаху за себе у пољу.
9. И Јоав, видећи намјештену војску према себи спријед и озад, узе одабране из све војске Израиљске, и намјести их према Сирцима;
10. А остали народ предаде Ависају, брату својему, да их намјести према синовима Амоновијем.
11. И рече: Ако Сирци буду јачи од мене, дођи ми у помоћ; ако ли синови Амонови буду јачи од тебе, ја ћу доћи теби у помоћ.
12. Буди храбар, и држимо се храбро за свој народ и за градове Бога својега; а Господ нека учини што му је по вољи.
13. Тада Јоав и народ који бјеше с њим, примакоше се да ударе на Сирце, али они побјегоше испред њега.
14. А синови Амонови, видећи гдје побјегоше Сирци, побјегоше и они испред Ависаја и уђоше у свој град. И врати се Јоав од синова Амоновијех и дође у Јерусалим.
15. Али Сирци, кад видјеше гдје их надбише Израиљци, скупише се опет.
16. И Адад-Езер посла, те доведе Сирце испреко ријеке, који дођоше у Елам; а Совак, војвода Адад-Езеров, иђаше пред њима.
17. Кад то јавише Давиду, он скупи све Израиљце, и пријеђе преко Јордана и дође у Елам; и Сирци се намјестише против Давида и побише се с Давидом.
18. Али побјегоше Сирци испред Израиља, и поби Давид Сираца седам стотина и четрдесет тисућа коњика; и Совака, војводу њихова, уби, те погибе ондје.
19. И кад видјеше сви цареви, слуге Адад-Езерове, да их разби Израиљ, учинише мир с Израиљем, и служаху им, и Сирци не смијаху више помагати синовима Амоновијем."

  "2sam11": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 11. 
Давидова прељуба и гријех у крви.
---------------------------------
1. А кад *прође година, у вријеме кад цареви иду на војску, посла Давид Јоава и слуге своје с њим, и свега Израиља, те потираху синове Амонове, и опколише Раву; а Давид оста у Јерусалиму. [*1 дн 20, 1.]
2. И пред вече уста Давид с постеље своје, и ходајући по крову царскога двора, *угледа с крова жену гдје се мије, а жена бијаше врло лијепа на очи. [*Мт 5, 28.]
3. И Давид посла да пропитају за жену и рекоше: Није ли то Витсавеја, кћи Елијамова, жена *Урије Хетејина? [*2 Сам 23, 39.]
4. И Давид посла посланике да је доведу; и кад дође к њему, он леже с њом, а она се бјеше *очистила од нечистоте своје; послије се врати својој кући. [*3 Мој 15, 19.]
5. И затрудње жена, те посла и јави Давиду говорећи: Трудна сам,
6. Тада Давид посла к Јоаву и поручи: Пошљи ми Урију Хетејина. И посла Јоав Урију к Давиду.
7. И кад Урија дође к њему, запита га Давид како је Јоав и како је народ и како иде рат.
8. Потом рече Давид Урији: Иди кући својој и опери ноге своје. И Урија изиде из царева двора, а за њим изнесоше јело царско.
9. Али Урија леже на вратима двора царева са свијем слугама господара својега, и не отиде кући својој.
10. И јавише Давиду говорећи: Урија није отишао кући својој. А Давид рече Урији: Нијеси ли дошао с пута? Зашто не идеш кући својој?
11. А Урија рече Давиду: Ковчег и Израиљ и Јуда стоје под шаторима, и Јоав господар мој и слуге господара мојега стоје у пољу, па како бих ја ушао у кућу своју да једем и пијем и спавам са женом својом? Тако ти био жив и тако била жива душа твоја, нећу то учинити.
12. Тада рече Давид Урији: Остани овдје још данас, па ћу те сјутра отпустити. Тако оста Урија у Јерусалиму, онај дан и сјутрадан.
13. И позва га Давид да једе и пије с њим, те га опије. А увече отиде, те леже на постељу своју са слугама господара својега, а кући својој не отиде.
14. А ујутру написа Давид књигу Јоаву, и посла по Урији.
15. А у књизи писа и рече: Намјестите Урију гдје је најжешћи бој, па се узмакните од њега да би га убили да погине.
16. И Јоав опколивши град намјести Урију на мјесто гдје је знао да су најхрабрији људи.
17. И изидоше људи из града и побише се с Јудом. И погибе из народа неколико слуга Давидовијех; погибе и Урија Хетејин.
18. Тада Јоав посла к Давиду и јави му све што би у боју.
19. И заповиједи гласнику говорећи: Кад приповиједиш цару све што је било у боју,
20. Ако се разгњеви цар и рече ти: Зашто сте ишли тако близу града да се бијете? Зар нијесте знали како се стријеља с града?
21. Ко је убио *Авимелеха, сина Јерувесетова? Није ли жена бацила на њ комад жрвња са зида, те погибе у Тевесу? Зашто сте ишли близу зида? Тада реци: Погинуо је и слуга твој Урија Хетејин. [*Суд 9, 53.]
22. И отиде гласник, и дошавши јави Давиду све за што га је послао Јоав.
23. И рече гласник Давиду: Бијаху јачи од нас, и изидоше у поље на нас, али их узбисмо до врата градских.
24. А стријелци стадоше стријељати на слуге твоје са зида, и погибе неколико слуга царевијех, тако и слуга твој Урија Хетејин погибе.
25. Тада рече Давид гласнику: Овако реци Јоаву: Не буди зловољан за то; јер мач прождире сад овога сад онога; удри још јаче на град и раскопај га. Тако га охрабри.
26. А жена Уријина, чувши да је погинуо муж њезин Урија, плака за мужем својим.
27. А кад прође жалост, посла Давид и узе је у кућу своју, и она му поста жена и роди му сина. Али не бјеше по вољи Господу што учини Давид."

  "2sam12": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 12. 
Натанова пријекорна бесједа. Давид признаје свој гријех и добија опроштење. Соломоново рођење. Освојење амонске престонице Раве.
---------------------------------
1. И посла Господ Натана к Давиду; и он дошав к њему рече му: У једном граду бијаху два човјека, један богат а други сиромах.
2. Богати имаше оваца и говеда врло много;
3. А сиромах немаше ништа до једну малу овчицу, коју бјеше купио, и храњаше је, те одрасте уза њ и уз дјецу његову, и јеђаше од његова залогаја, и из његове чаше пијаше, и на крилу му спаваше, и бијаше му као кћи.
4. А дође путник к богатоме човјеку, а њему би жао узети из својих оваца или говеда да зготови путнику који дође к њему, него узе овцу онога сиромаха, и зготови је човјеку који дође к њему.
5. Тада се Давид врло разгњеви на онога човјека, и рече Натану: Тако жив био Господ, заслужио је смрт онај који је то учинио.
6. И овцу нека плати учетворо, што је то учинио и није му жао било.
7. Тада рече Натан Давиду: Ти си тај. Овако вели Господ Бог Израиљев: Ја сам те помазао за цара над Израиљем, и ја сам те избавио из руку Сауловијех.
8. И дао сам ти дом господара твојега, и жене господара твојега на крило твоје, дао сам ти дом Израиљев и Јудин; и ако је мало, додао бих ти то и то.
9. Зашто си презрео ријеч Господњу чинећи што њему није по вољи? *Урију Хетејина убио си мачем и узео си жену његову себи за жену, а њега си убио мачем синова Амоновијех. [*2 Сам 11, 15-17, 27.]
10. Зато неће се одмаћи мач од дома твојега довијека што си ме презрео и узео жену Урије Хетејина да ти буде жена.
11. Овако вели Господ: Ево, ја ћу подигнути на те зло из дома твојега, и *узећу жене твоје на твоје очи, и даћу их ближњему твојему, те ће спавати са женама твојим на видику свакому. [*2 Сам 16, 22.]
12. Јер ти си учинио тајно, али ћу ја ово учинити пред свијем Израиљем и свакому на видику.
13. Тада рече Давид Натану: *Сагријеших Господу. А Натан рече Давиду: И Господ је пронио гријех твој; нећеш умријети. [*2 Сам 24, 10; Пс 51, 4.]
14. Али што си тијем дјелом дао прилику непријатељима Господњим да хуле, зато ће ти умријети син који ти се родио.
15. Потом Натан отиде својој кући. А Господ удари дијете које роди жена Уријина Давиду, те се разбоље на смрт.
16. И Давид се мољаше Богу за дијете, и пошћаше се Давид, и дошавши лежаше преко ноћи на земљи.
17. И старјешине дома његова усташе око њега да га подигну са земље, али он не хтје, нити једе што с њима.
18. А кад би седми дан, умрије дијете; и не смијаху слуге Давидове јавити му да је дијете умрло, јер говораху: Ево, док дијете бијаше живо, говорасмо му, па нас не хтје послушати; а како ћемо му казати: Умрло је дијете? Хоће га уцвијелити.
19. А Давид видећи гдје слуге његове шапћу међу собом, досјети се да је умрло дијете; и рече Давид слугама својим: Је ли умрло дијете? А они рекоше: Умрло је.
20. Тада Давид уста са земље, и уми се, и намаза се и преобуче се; и отиде у дом Господњи и поклони се. Потом опет дође кући својој и заиска да му донесу да једе; и једе.
21. А слуге његове рекоше му: Шта то радиш? Док бијаше дијете живо, постио си и плакао; а кад умрије дијете, устао си и једеш.
22. А он рече: Док дијете бијаше живо, постио сам и плакао, јер говорах: Ко зна, може се смиловати Господ на ме да дијете остане живо.
23. А сада умрло је; што бих постио? Могу ли га повратити? Ја ћу отићи к њему, али он неће се вратити к мени.
24. Потом Давид утјеши Витсавеју, жену своју, и отиде к њој и леже с њом. И она роди сина, којему надје име Соломон. И мио бјеше Господу.
25. И посла Натана пророка, те му надје име Једидија, ради Господа.
26. А Јоав, бијући Раву синова Амонових, узе царски град.
27. И посла посланике к Давиду и рече: Бих Раву и узех град на води.
28. Него сада скупи остали народ, и стани у око према граду и узми га, да га не бих ја узео и моје се име спомињало на њему.
29. И Давид скупив сав народ, отиде на Раву и удари на њу, и узе је.
30. И узе цару њихову с главе круну, у којој бјеше таланат злата, с драгим камењем, и метнуше је на главу Давиду, и однесе из града плијен врло велик.
31. А народ који бијаше у њему изведе и метну их под пиле и под бране гвоздене и под сјекире гвоздене, и сагна их у пећи гдје се опеке пеку. И тако учини свијем градовима синова Амоновијех. Потом се врати Давид са свијем народом у Јерусалим."

  "2sam13": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 13. 
Амнонов гријех и смрт. Авесаломово бјекство.
---------------------------------
1. А потом се догоди: *Авесалом, син Давидов, имаше лијепу сестру по имену Тамару, и замилова је Амнон, син Давидов. [*2 Сам 3, 3.]
2. И тужаше Амнон тако да се разбоље ради Тамаре, сестре своје; јер бјеше дјевојка, те се Амнону чињаше тешко да јој учини што.
3. А имаше Амнон пријатеља којему име бјеше Јонадав, син Саме брата Давидова; и Јонадав бјеше врло домишљат.
4. И рече му: Што се тако сушиш, царев сине, од дана на дан? Не би ли ми казао? А Амнон му рече: Љубим Тамару, сестру Авесалома брата својега.
5. Тада му рече Јонадав: Лези у постељу своју и учини се болестан; па кад дође отац твој да те види, ти му реци: Нека дође Тамара, сестра моја, да ме нахрани и да зготови пред мојим очима јело да гледам, и из њезине руке да једем.
6. И Амнон леже и учини се болестан; и кад дође цар да га види, рече Амнон цару: Нека дође Тамара, сестра моја, и зготови преда мном два јелца да једем из њезине руке.
7. Тада Давид посла к Тамари кући и поручи јој: Иди у кућу брата својега Амнона и зготови му јело.
8. И Тамара отиде у кућу брата својега Амнона, и он лежаше: И узе брашна и замијеси и зготови јело пред њим и скуха.
9. Потом узе тавицу и изручи преда њ; али Амнон не хтје јести, него рече: Кажите нека изиду сви који су код мене. И изидоше сви.
10. Тада рече Амнон Тамари: Донеси то јело у клијет да једем из твоје руке. И Тамара узе јело што бјеше зготовила и донесе Амнону брату својему у клијет.
11. А кад му пружи да једе, он је ухвати и рече јој: Ходи, лези са мном, сестро моја!
12. А она му рече: Не, брате, немој ме осрамотити, *јер се тако не ради у Израиљу, не чини тога безумља. [*3 Мој 18, 9.]
13. Куда бих ја са срамотом својом? А ти би био као који од најгорих људи у Израиљу. Него говори цару; он ме неће теби одрећи.
14. Али је он не хтје послушати, него савладавши је, осрамоти је и облежа је.
15. А послије омрзе на њу Амнон веома, те мржња којом мржаше на њу бјеше већа од љубави којом је прије љубљаше. И рече јој Амнон: Устани, одлази.
16. А она му рече: То ће бити веће зло од онога које си ми учинио што ме тјераш. Али је он не хтје послушати,
17. Него викну момка који га слушаше и рече му: Води ову од мене напоље, и закључај врата за њом.
18. А она имаше на себи шарену хаљину, јер такве хаљине ношаху царске кћери док су дјевојке. И слуга његов изведе је напоље, и закључа за њом врата.
19. Тада Тамара *посу се пепелом по глави и раздрије шарену хаљину коју имаше на себи, и метну руку своју на главу, и отиде вичући. [*Јов 2, 12.]
20. А брат њезин Авесалом рече јој: Да није Амнон брат твој био с тобом? Али, сестро моја, ћути, брат ти је, не мисли о том. И тако оста Тамара осамљена у кући брата својега Авесалома.
21. И цар Давид чувши све ово разгњеви се врло.
22. Авесалом пак не говораше с Амноном ни ружно ни лијепо; јер Авесалом мржаше на Амнона што му осрамоти сестру Тамару.
23. А послије двије године кад се стризијаху овце Авесаломове у Вал-Асору, који је код Јефрема, он позва све синове цареве.
24. И дође Авесалом к цару и рече му: Ево, сад се стригу овце слузи твојему; нека пође цар и слуге његове са слугом својим.
25. Али цар рече Авесалому: Немој, сине, немој да идемо сви, да ти не будемо на теготу. И премда наваљиваше, опет не хтје ићи, него га благослови.
26. А Авесалом рече: Кад ти нећеш, а оно нека иде с нама Амнон, брат мој. А цар му рече: Што да иде с тобом?
27. Али навали Авесалом на њ, те пусти с њим Амнона и све синове царске.
28. Тада Авесалом заповједи момцима својим говорећи: Пазите, кад се срце Амнону развесели од вина, и ја вам речем: Убијте Амнона; тада га убијте; не бојте се, јер вам ја заповиједам, будите слободни и храбри.
29. И учинише с Амноном слуге Авесаломове како им заповједи Авесалом. Тада усташе сви синови цареви и појахаше свак своју мазгу и побјегоше.
30. А докле још бијаху на путу, дође глас Давиду да је Авесалом побио све синове цареве, да није остао од њих ниједан.
31. Тада уставши цар раздрије хаљине своје, и леже на земљу, и све слуге његове које стајаху око њега раздријеше хаљине своје.
32. А Јонадав, син Саме брата Давидова, проговори и рече: Нека не говори господар мој да су побили сву дјецу, цареве синове; погинуо је само Амнон, јер Авесалом бјеше тако наумио од онога дана кад Амнон осрамоти Тамару, сестру његову.
33. Нека, дакле, цар господар мој не мисли о том у срцу својем говорећи: Сви синови цареви погибоше, јер је само Амнон погинуо.
34. А Авесалом побјеже. А момак на стражи подиже очи своје и угледа, а то многи народ иде к њему покрај горе.
35. И Јонадав рече цару: Ево, иду синови цареви; као што је казао слуга твој, тако је било.
36. И кад изрече, а то синови цареви дођоше, и подигавши глас свој плакаше; а и цар и све слуге његове плакаше врло.
37. Авесалом пак побјеже и отиде к *Талмају, сину Амијудову, цару † Гесурском. А Давид плакаше за сином својим сваки дан. [*2 Сам 3, 3; † 2 Сам 14, 23.]
38. А кад Авесалом утече и дође у Гесур, оста ондје три године.
39. Потом зажеље цар Давид отићи к Авесалому, јер се утјеши за Амноном што погибе."

  "2sam14": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 14. 
Јоав задобија милост за Авесалома уз помоћ жене из Текује.
---------------------------------
1. А Јоав, син Серујин, опази да се срце царево обратило к Авесалому.
2. И посла Јоав у Текују, те дозва отуда жену лукаву, па јој рече: Учини се као да си у жалости, и обуци жалосне хаљине, и немој се намазати уљем, него буди као жена која одавна жали за мртвијем.
3. И отиди к цару и говори му тако и тако. И научи је Јоав шта ће говорити.
4. И кад отиде жена Текујанка к цару да говори, паде ничице на земљу и поклони се, и рече: Помагај, царе!
5. А цар јој рече: Што ти је? А она рече: Удовица сам, умро ми је муж.
6. А имаше слушкиња твоја два сина, па се свадише у пољу, а не бјеше никога да их развади, те један удари другога и уби га.
7. И гле, *сав дом уста на слушкињу твоју говорећи: Дај тога што је убио брата својега да га погубимо за душу брата његова, којега је убио, и да истријебимо нашљедника; и тако хоће да угасе искру која ми је остала, да не оставе имена мужу мојему, ни остатка на земљи. [*5 Мој 19, 12.]
8. А цар рече жени: Иди кући својој, а ја ћу наредити за те.
9. А жена Текујанка рече цару: Царе господару! Нека на ме и на дом оца мојега падне кривица, а цар и његов пријесто нека је прав.
10. А цар рече: Ко узговори на те, доведи га к мени, и неће те се више дотаћи.
11. А она рече: Нека се опомене цар Господа Бога својега, да се не умноже осветници који убијају, и да не убију сина мојега. А он рече: Тако жив био Господ, *ниједна длака с твојега сина неће пасти на земљу. [*1 Сам 14, 45.]
12. А жена рече: Да каже слушкиња твоја нешто цару господару. А он рече: Говори.
13. А жена рече: А зашто си намислио такву ствар народу Божијему? Јер цар као да је крив говорећи тако, јер неће цар да дозове натраг онога кога је одагнао.
14. Јер ћемо доиста помријети, и јесмо као вода која се проспе на земљу и више се не може скупити; јер му Бог није узео живота, него је *наумио да одагнани не остане одагнан од њега. [*Јез 18, 32.]
15. И тако дођох да кажем ово цару господару својему, јер ме народ уплаши; зато рече слушкиња твоја: Да говорим цару, може бити да ће учинити цар што слушкиња његова каже.
16. Јер ће цар услишити и избавити слушкињу своју из руке онога који хоће да истријеби мене и сина мојега из нашљедства Божијега.
17. И слушкиња твоја рече: Ријеч цара, господара мојега биће ми утјеха, *јер је цар, господар мој, као анђео Божји, те слуша и добро и зло, и Господ ће Бог твој бити с тобом. [*2 Сам 19, 27.]
18. А цар одговори и рече жени: Немој тајити од мене што ћу те питати. А жена рече: Нека говори цар, господар мој.
19. Тада цар рече: Да није Јоавов посао у свему томе што чиниш? А жена одговори и рече: Тако да је жива душа твоја, царе господару, не може се ни надесно ни налијево од свега што каза цар, господар мој; јер слуга твој Јоав заповиједио ми је и научио слушкињу твоју све ово да говорим.
20. Слуга је твој Јоав учинио, те сам овако извила бесједу своју; али *је господар мој мудар као анђео Божији, те зна све што бива на земљи. [*2 Сам 14, 17.]
21. Тада рече цар Јоаву: Ево, ти си учинио то, иди, доведи натраг дијете Авесалома.
22. Тада паде Јоав лицем на земљу, и поклони се и благослови цара, и рече Јоав: Данас види слуга твој да сам нашао милост пред тобом, царе господару, кад је цар учинио што му слуга његов рече.
23. Потом се подиже Јоав и *отиде у Гесур, и доведе натраг у Јерусалим Авесалома. [*2 Сам 13, 37.]
24. И цар рече: Нека иде својој кући, а лица мојега да не види. И отиде Авесалом својој кући, и не видје лица царева.
25. А не бјеше човјека тако лијепа као Авесалом у свем Израиљу да га тако хвале; од пете до тјемена не бјеше њему мане.
26. И кад би стригао главу (а имаше обичај сваке године стрићи је, јер му бијаше тешко), мјерио би косу с главе своје, и биваше је двјеста сикала царском мјером.
27. И родише се Авесалому три сина и једна кћи којој бијаше име Тамара, и она бијаше лијепа.
28. И Авесалом оста цијеле двије године у Јерусалиму, а лица царева не видје.
29. Тада посла Авесалом по Јоава да га пошље к цару, али он не хтје доћи к њему; и посла опет други пут, али он не хтје доћи.
30. Тада рече слугама својим: Видите ли њиву Јоавову поред моје? На њој је јечам; идите и упалите је. И упалише слуге Авесаломове ону њиву.
31. Тада се подиже Јоав, и дође к Авесалому у кућу и рече му: Зашто слуге твоје упалише моју њиву?
32. Авесалом рече Јоаву: Ето, слао сам к теби говорећи: Ходи овамо да те пошљем к цару да му кажеш: Зашто сам дошао из Гесура? Боље би било да сам још ондје. Зато да видим лице царево, ако ли има каква кривица на мени, нека ме погуби.
33. И отиде Јоав к цару и каза му. И дозва Авесалома; а он дошавши к цару поклони се лицем до земље пред царем, и цар цјелова Авесалома."

  "2sam15": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 15. 
Авесаломова буна. Давидово бјекство из Јерусалима.
---------------------------------
1. А послије тога *набави себи Авесалом кола и коња и педесет људи, који трчаху пред њим. [*1 цар 1, 5.]
2. И устајаше рано Авесалом, и стајаше крај пута код врата; и ко год имаше парницу и иђаше цару на суд, Авесалом га дозиваше к себи и говораше: Из кога си града? А кад би онај одговорио: Слуга је твој из тога и тога племена Израиљева,
3. Тада би му рекао Авесалом: Видиш, твоја је ствар добра и праведна, али те нема ко саслушати код цара.
4. Још говораше Авесалом: *Кад бих ја био постављен да судим у земљи, да сваки к мени долази који има посла на суду, ја бих му дао правицу. [*Суд 9, 29.]
5. И кад би му ко приступио да му се поклони, он би пружио руку своју, те би га ухватио и пољубио.
6. Тако чињаше Авесалом са сваким Израиљцем који долажаше на суд к цару; и Авесалом примамљиваше срца људи Израиљаца.
7. А кад прође четрдесет година, рече Авесалом цару: Да отидем у Хеврон да извршим завјет који сам завјетовао Господу.
8. Јер *кад сјеђах у Гесуру у Сирији, учини завјет слуга твој рекавши: † Ако ме Господ одведе натраг у Јерусалим, послужићу Господу. [*2 Сам 13, 38; † 1 Мој 28, 20.]
9. А цар му рече: Иди с миром. И он се подиже и отиде у Хеврон.
10. И разасла Авесалом по свијем племенима Израиљевим уходе поручивши: Кад чујете трубе да затрубе, реците: Зацари се Авесалом у Хеврону.
11. А с Авесаломом отиде двјеста људи из Јерусалима позванијех; али отидоше у простоти својој не знајући ништа.
12. А Авесалом посла и по Ахитофела Гилоњанина, савјетника Давидова, да дође из града својега Гилона, кад приношаше жртве. И буна поста јака, и народ се све више стјецаше к Авесалому.
13. Тада дође гласник к Давиду и рече: Срце Израиљу приста за Авесаломом.
14. А Давид рече свијем слугама својим које бијаху с њим у Јерусалиму: Устајте, да *бјежимо, иначе нећемо утећи од Авесалома; брже похитајте да не похита он и не стигне нас и обори на нас зло, и града не окрене под мач. [*Пс 3 натпис.]
15. А слуге цареве рекоше цару: Што је год воља цару, господару нашему, ево слуга твојих.
16. И отиде цар пјешице и сав дом његов; само десет жена иноча остави цар да му чувају кућу.
17. И кад отиде цар и сав народ пјешице, уставише се на једном мјесту подалеко.
18. А све слуге његове иђаху уза њ, и *сви Херетеји и сви Фелетеји; и сви Гетеји, шест стотина људи, који бијаху дошли пјешке из Гата, иђаху пред царем. [*2 Сам 8, 18.]
19. И рече цар *Итају Гетејину: Што и ти идеш с нама? Врати се и остани код цара; јер си странац и опет ћеш отићи у своје мјесто. [*2 Сам 18, 2.]
20. Јуче си дошао, па зар данас да те крећем да се потуцаш с нама? Ја ћу ићи куда могу, а ти се врати и одведи натраг браћу своју. Нека милост и вјера буде с тобом.
21. А Итај одговори цару и рече: Тако жив да је Господ и тако да је жив цар господар мој, гдје буде цар господар мој, било на смрт или на живот, ондје ће бити и слуга твој.
22. Тада рече Давид Итају: А ти ходи. И тако пође Итај Гетејин са свијем људима својим и свом дјецом што бијаху с њим.
23. И сва земља плакаше иза гласа и сав народ прелажаше. И тако цар пријеђе преко *потока Кедрона, и сав народ пријеђе идући к пустињи. [*Јн 18, 1.]
24. А, гле, и Садок бијаше ондје и сви Левити с њим носећи ковчег завјета Божијега; и спустише ковчег Божји, а пође и Авијатар, докле сав народ изиде из града.
25. И рече цар Садоку: Носи ковчег Божји натраг у град; ако нађем милост пред Господом, он ће ме довести натраг, и даће ми да опет видим њега и дом његов.
26. Ако ли овако рече: *Нијеси ми мио; ево ме, † нека учини са мном што му буде воља. [*2 Сам 22, 30; † 1 Сам 3, 18.]
27. Још рече цар Садоку свештенику: Нијеси ли ти видјелац? Врати се у град с миром, и Ахимас, син твој, и Јонатан, син Авијатаров, два сина ваша с вама.
28. Видите, ја ћу се забавити у пољу у пустињи докле не дође од вас гласник да ми јави.
29. И тако Садок и Авијатар однесоше ковчег Божји натраг у Јерусалим и осташе ондје.
30. А Давид иђаше уз гору Маслинску, и идући плакаше, и покривене главе и бос иђаше; тако и сав народ који бјеше с њим, сваки покривене главе иђаше и идући плакаше.
31. Тада јавише Давиду и рекоше му: Ахитофел је међу онима који се побунише с Авесаломом. А Давид рече: Разбиј намјеру Ахитофелову, Господе!
32. И кад Давид дође наврх горе, гдје се шћаше поклонити Богу, гле, срете га Хусај Архијанин раздрте хаљине и главе посуте прахом.
33. И рече му Давид: Ако пођеш са мном, бићеш ми на теготу.
34. Али да се вратиш у град и речеш Авесалому: Бићу твој слуга, царе! Био сам дуго слуга твоме оцу, а сада ћу тако бити теби слуга; разбићеш ми намјеру Ахитофелову.
35. И свештеници Садок и Авијатар неће ли бити с тобом? Што год чујеш из куће цареве, докажи Садоку и Авијатару свештеницима.
36. Ето, ондје су с њима два сина њихова, Ахимас Садоков и Јонатан Авијатаров, по њима ми јављајте што год дочујете.
37. И отиде у град Хусај, *пријатељ Давидов, и Авесалом дође у Јерусалим. [*1 дн 27, 33.]"

  "2sam16": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 16. 
Сива опада Мефивостеја. Симеј псује Давида. Авесалом извршује сраман савјет Ахитофелов.
---------------------------------
1. А кад Давид пријеђе мало преко врха, гле, *Сива, момак Мефивостејев, срете га са два магарца натоварена, на којима бјеше двјеста хљебова и сто гроздова сухих и сто груда смокава и мијех вина. [*2 Сам 9, 2.]
2. И рече цар Сиви: Шта ће ти то? А Сива му рече: Магарци су за чељад цареву, да јашу, а хљебови и воће да једу момци, а вино да пије ко се умори у пустињи.
3. А цар му рече: А гдје је син твога господара? *Рече Сива цару: Ено га, остао је у Јерусалиму, јер рече: Данас ће ми дом Израиљев вратити царство оца мојега. [*2 Сам 19, 27.]
4. Тада *рече цар Сиви: Ево, твоје је све што је било Мефивостејево. А Сива рече: Клањам ти се да нађем милост пред тобом, царе господару! [*ПрС 18, 13.]
5. И дође цар Давид до Ваурима. А гле, изиде оданде један од рода дома Саулова, по имену *Симеј, син Гирин, и идући псоваше. [*1 цар 2, 8.]
6. И бацаше се камењем на Давида и на слуге цара Давида, које му и с десне и с лијеве стране бијаше сав народ и сви јунаци.
7. А Симеј овако говораше псујући: Одлази, одлази, крвопијо и зликовче!
8. Обрати Господ на тебе све крви дома Саулова на чије си се мјесто зацарио, и предаде Господ царство у руке Авесалому, сину твојему; ето те сада у твом злу, јер си крвопија.
9. Тада рече цару Ависај, син Серујин: Зашто да псује овај мртви пас цара господара мојега? Идем да му скинем главу.
10. Али цар рече: *Шта је вама до мене, синови Серујини? Нека псује; јер му је Господ рекао: Псуј Давида. Па ко смије казати: Зашто тако чиниш? [*2 Сам 19, 22.]
11. Још рече Давид Ависају и свијем слугама својим: Ето, мој син, који је изашао од бедара мојих, тражи душу моју, а како неће овај син Венијаминов? Оставите га нека псује, јер му је Господ заповједио.
12. Да ако Господ погледа на невољу моју, и врати ми Господ добро за псовку његову данашњу.
13. И тако Давид са својим људима иђаше својим путем; а Симеј иђаше покрај горе према њему једнако псујући и бацајући се камењем на њ, и подижући прах.
14. И дође цар и сав народ што бијаше с њим, уморни, и одморише се ондје.
15. А Авесалом и сав народ Израиљев дођоше у Јерусалим, и Ахитофел с њим.
16. А кад Хусај Архијанин, пријатељ Давидов, дође к Авесалому, рече Хусај Авесалому: Да живи цар! Да живи цар!
17. А Авесалом рече Хусају: Таква ли је љубав твоја према пријатељу твојему? Зашто нијеси отишао с пријатељем својим?
18. А Хусај рече Авесалому: Не; него кога је изабрао Господ и овај народ и сви Израиљци, његов ћу бити и код њега ћу остати.
19. Сврх тога, коме бих служио? Еда ли не сину његову? Како сам служио оцу твојему, тако ћу и теби.
20. А Авесалом рече Ахитофелу: Свјетуј шта ћемо чинити.
21. А Ахитофел рече Авесалому: Лези с *иночама оца својега које је оставио да му чувају кућу, па кад чује сав Израиљ како си се омразио с оцем својим, осилиће рука свјема који су с тобом. [*2 Сам 15, 16.]
22. Тада разапеше Авесалому шатор на крову, и Авесалом леже с иночама оца својега *на видику свему Израиљу. [*2 Сам 12, 11.]
23. И савјет који даваше Ахитофел у оно вријеме бијаше као да би ко Бога упитао; такав бијаше сваки савјет Ахитофелов и у Давида и у Авесалома."

  "2sam17": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 17. 
Ахитофелов лукави савјет пропада. Његов сраман свршетак. Давид у Маханајиму.
---------------------------------
1. Још рече Ахитофел Авесалому: Да одаберем дванаест тисућа људи, па да идем и тјерам Давида ноћас.
2. Па ћу га стигнути док је уморан и изнемоглијех руку; и уплашићу га, те ће побјећи сав народ што је с њим, па ћу убити цара самога.
3. И обратићу сав народ к теби; јер за онијем кога тражиш стоји да се сви врате к теби; тада ће се сав народ умирити.
4. И то се учини добро Авесалому и свијем старјешинама Израиљевијем.
5. Али рече Авесалом: Дозовите и Хусаја Архијанина да чујемо што ће и он рећи.
6. А кад дође Хусај к Авесалому, рече му Авесалом говорећи: Тако и тако рече Ахитофел; хоћемо ли чинити како он рече или нећемо? Кажи ти.
7. А Хусај рече Авесалому: Није добар савјет што је сада свјетовао Ахитофел.
8. Још рече Хусај: Ти знаш оца својега и људе његове да су храбри и да су љута срца као медвједица кад јој отму медвједиће у пољу; сврх тога, твој је отац ратник, неће ноћити с народом.
9. Гле, он се је сада сакрио у какву јаму или на друго какво мјесто. Па ако у први мах који од овијех погину, ко год чује сваки ће рећи: Побијен је народ који приста за Авесаломом.
10. А тада ће најхрабрији, у којих је срце као срце лавово, клонути. Јер сав Израиљ зна да је твој отац јунак и да су храбри који су с њим.
11. Зато ја свјетујем да скупиш к себи све Израиљце од Дана до Вирсавеје да их буде као пијеска на мору, па ти главом иди у бој.
12. Тада ћемо поћи на њ гдје би се год налазио, и напашћемо на њ као што роса пада на земљу, да му не остане ниједан од свијех људи што су с њим.
13. Ако ли утече у град, сав народ Израиљски нека донесе ужа под онај град, па ћемо га свући у поток, да се ни камен не нађе ондје.
14. Тада рече Авесалом и сви Израиљци: Бољи је савјет Хусаја Архијанина него савјет Ахитофелов. Јер *Господ бјеше наредио да се разбије савјет Ахитофелов, који бјеше бољи, да би Господ навукао зло на Авесалома. [*2 Сам 15, 31, 34.]
15. Потом рече Хусај свештеницима Садоку и Авијатару: Тако и тако свјетова Ахитофел Авесалома и старјешине Израиљеве, а ја свјетовах тако и тако.
16. Него брже пошљите, те јавите Давиду и реците: Немој ноћас ноћити у пољу у пустињи, него пријеђи пријеко да не буде прождрт цар и сав народ што је с њим.
17. А Јонатан и Ахимас стајаху код студенца Рогила, и дође једна слушкиња и каза им да би отишли те јавили цару Давиду; јер се не смијаху показати ни ући у град.
18. Али их видје један момак, те каза Авесалому; а они обојица брже отидоше, и дођоше у Ваурим у кућу једнога човјека, који имаше на двору студенац, те се спустише у њ.
19. И жена узе и разастрије поњаву поврх студенца, и поврх ње разасу прекрупу. И тако се не дозна.
20. Јер дођоше слуге Авесаломове к оној жени у кућу и рекоше јој: Гдје је Ахимас и Јонатан? А жена им рече: Отидоше преко потока. Тако траживши и не нашавши, вратише се у Јерусалим.
21. А кад отидоше, они ижљезоше из студенца, и отидоше те јавише цару Давиду и рекоше му: Устаните и пријеђите брже преко воде, јер је тако и тако свјетовао Ахитофел на вас.
22. Тада уста Давид и сав народ што бијаше с њим, и пријеђоше преко Јордана прије зоре, не оста ниједан да не пријеђе преко Јордана.
23. Ахитофел, пак, видећи гдје се не учини како он свјетова, оседла својега магарца, па се подиже и отиде кући својој, у свој град, и наредивши за своју кућу, *објеси се те умрије, и би погребен у гробу оца својега. [*Мт 27, 5.]
24. А Давид дође у Маханајим; Авесалом, пак, пријеђе преко Јордана и сав Израиљ што бјеше с њим.
25. И постави Авесалом Амасу над војском, на мјесто Јоавово; а Амаса бјеше син некога човјека по имену Итре Израиљца, који облежа Авигеју, кћер Насову, сестру Серује, матере Јоавове.
26. И стаде у око Израиљ с Авесаломом у земљи Галадовој.
27. А кад дође Давид у Маханајим, Совије, син Насов, из Раве синова Амоновијех и *Махир, син Амилов, из Лодевара и † Варзелај од Галада из Рогелима, [*2 Сам 9, 4; † 1 цар 2, 7.]
28. Донесоше постеље и чаша и судова земљанијех и пшенице и јечма и брашна и прекрупе и боба и лећа и прженијех зрна,
29. И меда и масла и оваца и сира крављега; донесоше Давиду и народу што бјеше с њим да једу. Јер говораху: Народ је гладан и уморан и жедан *у тој пустињи. [*2 Сам 16, 2.]"

  "2sam18": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 18. 
Авесалом потучен и Јоав га убија. Хусије гласник. Давидова тужбалица за сином.
---------------------------------
1. И преброји Давид народ што бијаше с њим, и постави им тисућнике и стотинике.
2. И предаде Давид трећину народа Јоаву, и трећину Ависају, сину Серујину, брату Јоавову, и трећину *Итају Гетејину. Па онда рече цар народу: И ја ћу ићи с вама. [*2 Сам 15, 19.]
3. Али народ рече: Немој ти ићи; јер и да побјегнемо, неће марити за то; или да нас пола изгине, неће марити за то; јер си ти сам као нас десет тисућа, зато је боље да нам из града помажеш.
4. А цар им рече: Што вам се чини да је добро учинићу. И цар стаде код врата, и сав народ излажаше по сто и по тисућу.
5. И заповједи цар Јоаву и Ависају и Итају, и рече: Чувајте ми дијете Авесалома. И *сав народ чу како цар заповједи свијем војводама за Авесалома. [*2 Сам 18, 12.]
6. И тако изиде народ у поље пред Израиља, и заметну се бој у шуми Јефремовој.
7. Ондје разбише народ Израиљев слуге Давидове, и много изгибе ондје у онај дан, двадесет тисућа.
8. Јер се бој рашири по свој земљи, и више прождрије народа у онај дан шума, него што прождрије мач.
9. А Авесалом се сукоби са слугама Давидовијем, и Авесалом јахаше на мазги, и мазга наиђе под гранат велики храст, те он запе главом за храст и оста висећи између неба и земље, а мазга испод њега отрча.
10. Видјевши то, један човјек јави Јоаву и рече: Гле, видјех Авесалома гдје виси о храсту.
11. А Јоав рече човјеку који му то каза: Гле, видје, па зашто га не уби и не свали га на земљу? Ја бих ти дао десет сикала сребра и један појас.
12. А човјек рече Јоаву: Да ми је у рукама измјерено тисућа сикала сребра, не бих дигао руке своје на сина царева; *јер смо чули како је цар заповједио теби и Ависају и Итају говорећи: Чувајте ми сви дијете Авесалома. [*2 Сам 18, 5.]
13. Или да сам учинио невјеру на своју душу, ништа се не може од цара затајити, и ти би сам устао на ме.
14. А Јоав рече: Нећу ја дангубити с тобом. Па узев три стријеле у руку, застријели их у срце Авесалому, још живу о храсту.
15. Потом опколише Авесалома десет момака, који ношаху оружје Јоаву, и бише га и убише.
16. Тада Јоав затруби у трубу, и народ преста гонити Израиља, јер Јоав устави народ.
17. И узеше Авесалома и бацише у шуми у велику јаму, и набацаше на њ врло велику гомилу камења; а Израиљци сви побјегоше сваки к своме шатору.
18. Авесалом, пак, бјеше подигао себи споменик за живота у Долини царској; јер говораше: Немам сина да се сачува спомен имену мојему. И назва онај споменик својим именом, који се зове мјесто Авесаломово до данашњега дана.
19. Тада рече Ахимас, син Садоков: Да отрчим да однесем глас цару, да га је Господ избавио из руку непријатеља његовијех.
20. А Јоав му рече: Немој данас бити гласник, него ћеш јавити други дан; а данас немој носити гласа, јер је син царев погинуо.
21. Затијем рече Јоав Хусију: Иди, јави цару што си видио. И поклони се Хусије Јоаву и отрча.
22. А Ахимас, син Садоков, опет рече Јоаву: Што му драго, да трчим и ја за Хусијем. Рече Јоав: Што би трчао, сине, кад немаш добра гласа?
23. Опет рече: Што му драго, да трчим. Одговори му: А ти трчи. И отрча Ахимас пречим путем, и претече Хусија.
24. А Давид сјеђеше међу двојим вратима, и стражар изиде на кров од врата, на зид, и подигавши очи своје угледа, а то један човјек трчи.
25. Па повика стражар и јави цару. А цар рече: Ако је један, глас носи. И онај иђаше све ближе.
26. Потом угледа стражар другога човјека гдје трчи. И повика стражар к вратару и рече: Ево још један, трчи сам. А цар рече: И он носи глас.
27. И рече стражар: Трк првога чини ми се као да је трк Ахимаса, сина Садокова. Рече цар: Добар је човјек и иде с добријем гласом.
28. Тада повика Ахимас и рече цару: Сретно! И поклони се цару лицем до земље и рече: Да је благословен Господ Бог твој који предаде људе који подигоше руке своје на цара господара мојега.
29. А цар му рече: Је ли здраво дијете Авесалом? Одговори Ахимас: Видио сам велику вреву кад Јоав посла слугу царева и мене слугу својега, али не знам шта бјеше.
30. А цар му рече: Уклони се и стани тамо. И он се уклони и стаде.
31. Тада, гле, дође Хусије и рече: Глас цару и господару мојему да те је Господ избавио данас из руку свијех који усташе на те.
32. А цар рече Хусију: Је ли здраво дијете Авесалом? А Хусије рече: Нека непријатељи господара мојега цара и који год устају на те зла ради, нека прођу као то дијете.
33. Тада се цар сневесели, и попе се у горњу клијет над вратима и стаде плакати, а идући говораше: Сине мој Авесаломе, сине мој, сине мој Авесаломе! Камо да сам ја умро умјесто тебе! Авесаломе, сине мој, сине мој!"

  "2sam19": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 19. 
Давидово јадиковање. Људи од Јуде враћају га као цара у Јерусалим. Његова царска великодушност и захвалност.
---------------------------------
1. Јавише Јоаву: Ево, цар плаче и тужи за Авесаломом.
2. И побједа онога дана претвори се у жалост свему народу, јер народ чу у онај дан гдје говоре: Жали цар сина својега.
3. И народ се у онај дан кријаше улазећи у град као што се крије народ који се стиди кад побјегне из боја.
4. А цар покри лице своје; и викаше иза гласа: Сине мој Авесаломе! Авесаломе, сине мој, сине мој!
5. Тада уђе Јоав к цару у кућу и рече: Посрамио си данас све слуге своје које ти данас душу сачуваше, и синовима твојим и кћерима твојим и женама твојим и иночама твојим.
6. Јер љубиш оне који мрзе на те, а мрзиш на оне који те љубе; јер си показао данас да не мариш за војводе и за слуге; и видим данас да би ти мило било да је Авесалом жив, а ми сви да смо изгинули.
7. Зато устани сада, и изиди и проговори лијепо слугама својим; јер заклињем се Господом, ако не изидеш, неће ниједан остати код тебе ову ноћ, и то ће бити горе по те неголи сва зла која су те сналазила од младости твоје до сада.
8. Тада уста цар и сједе на вратима; и казаше свему народу говорећи: Ево, сједи цар на вратима. И дође сав народ пред цара. Али Израиљци бјеху побјегли, свак у свој шатор.
9. И сав се народ свађаше међу собом по свијем племенима Израиљевим говорећи: Цар нас је избавио из руку непријатеља наших, и избавио нас је из руку Филистејских, а сада је побјегао из земље од Авесалома.
10. Авесалом, пак, којега помазасмо за цара над собом, погибе у боју. Сада, дакле, зашто оклијевате те не доведете натраг цара?
11. Зато цар Давид посла к Садоку и Авијатару, свештеницима, и поручи: Говорите старјешинама Јудинијем и реците: Зашто ви да будете пошљедњи који ће цара натраг довести у кућу његову? Јер говор свега Израиља дође до цара у кућу његову.
12. Ви сте моја браћа, ви сте кост моја и тијело моје. Зашто бисте, дакле, били пошљедњи који ће натраг довести цара?
13. *Реците и Амаси: Нијеси ли кост моја и тијело моје? Бог нека ми учини тако, и тако нека дода, ако ми не будеш војвода док си жив намјесто Јоава. [*2 Сам 17, 25.]
14. И склони срца свијех људи од рода Јудина као једнога човјека, те послаше к цару говорећи: Врати се са свијем слугама својим.
15. И тако се цар врати, и дође до Јордана; а Јуда дође до Галгала да срете цара и да га преведе преко Јордана.
16. Похитје и *Симеј, син Гирин, од Венијамина, који бијаше из Ваурима, и сиђе с људима рода Јудина на сусрет цару Давиду; [*1 цар 2, 8.]
17. И тисућа људи бјеше с њим од рода Венијаминова; такођер и *Сива, слуга дома Саулова, с петнаест синова својих и двадесет слуга својих; и пријеђоше преко Јордана пред цара. [*2 Сам 16, 1, 2.]
18. Превукоше и лађу да превезу чељад цареву и да учине што би му било угодно. А Симеј, син Гирин, паде пред царем кад шћаше да пријеђе преко Јордана,
19. И рече цару: Не прими ми безакоња, господару мој, и не помињи пакости *коју је учинио слуга твој у онај дан кад је цар господар мој изашао из Јерусалима; нека цар не мисли о том. [*2 Сам 16, 5 и даље.]
20. Јер слуга твој види да је згријешио; и ево, дошао сам данас први из свега дома Јосифова да сретем цара, господара својега.
21. Али одговори Ависај, син Серујин, и рече: Еда ли тога ради неће погинути Симеј што је псовао помазаника Господњега?
22. А Давид рече: *Шта је вама до мене, синови Серујини, те сте ми данас противници? Зар ће данас погинути ко у Израиљу? Зар не знам да сам данас постао цар над Израиљем? [*2 Сам 16, 10.]
23. И рече цар Симеју: Нећеш погинути. И закле му се цар.
24. Тако и Мефивостеј, син Саулов, дође цару у сусрет; он пак не опра ногу својих, нити браде своје очешља, ни опра хаљине своје од онога дана кад отиде цар до дана кад се врати с миром.
25. И срете цара кад се враћаше у Јерусалим; и рече му цар: Зашто не пође са мном, Мефивостеју?
26. А он рече: Цару господару мој, превари ме слуга мој; јер слуга твој рече: Оседлаћу себи магарца и узјахаћу га и поћи ћу с царем, јер је хром слуга твој.
27. И *он опаде слугу твојега код господара мојега цара; † али је цар господар мој као анђео Божји; зато чини што ти је драго. [*2 Сам 16, 3; † 2 Сам 14, 17.]
28. Јер сав дом оца мојега бијаху људи који заслужише смрт пред царем господарем мојим, *а ти посади слугу својега међу оне који једу за столом твојим, па како имаш још право и како се могу још тужити цару? [*2 Сам 9, 10.]
29. А цар му рече: Шта би ми више говорио? *Казао сам: Ти и Сива подијелите њиву. [*2 Сам 16, 4.]
30. А Мефивостеј рече цару: Нека узме све кад се цар господар мој вратио на миру у дом свој.
31. И *Варзелај од Галада дође из Рогелима и пође с царем преко Јордана да га прати преко Јордана. [*1 цар 2, 7.]
32. А бјеше Варзелај врло стар, бјеше му осамдесет година, и *храњаше цара док бијаше у Маханајиму, јер бјеше врло богат човјек. [*2 Сам 17, 27.]
33. И рече цар Варзелају: Хајде са мном; ја ћу те хранити код себе у Јерусалиму.
34. Али Варзелај рече цару: Колико има вијека мојега да идем с царем у Јерусалим?
35. Има ми данас осамдесет година; могу ли распознавати добро и зло? Може ли слуга твој укусом разликовати што ће јести и што ће пити? Могу ли јоште слушати глас пјевачима и пјевачицама? И зашто би слуга твој још био на теготу цару, господару мојему.
36. Мало ће проћи слуга твој преко Јордана с царем; а зашто би ми цар тако наплатио?
37. Нека се слуга твој врати да умрем у свом граду код гроба оца својега и матере своје. Него, ево, слуга твој Химам нека иде с царем, господарем мојим, учини њему што ти буде драго.
38. А цар рече: Нека иде са мном Химам; ја ћу му учинити што буде теби драго, и што год заиштеш у мене, све ћу ти учинити.
39. И кад пријеђе сав народ преко Јордана и цар пријеђе, цјелова цар Варзелаја и благослови га, и он се врати у мјесто своје.
40. Отуда цар отиде у Галгал, и Химам отиде с њим. И тако сав народ Јудин допрати цара, и половина народа Израиљева.
41. А гле, сви људи Израиљци дођоше к цару и рекоше му: Зашто те украдоше браћа наша, људи Јудини, и преведоше преко Јордана цара и дом његов и све људе Давидове с њим?
42. А сви људи од Јуде одговорише људима од Израиља: Јер је цар нама род; па што се срдите тога ради? Јесмо ли што појели цару? Је ли нас даром даривао?
43. Тада одговорише људи од Израиља људима од Јуде и рекоше: Ми имамо десет дијелова у цара, и Давиду смо више него ви, зашто дакле не маристе за нас? Нијесмо ли ми први говорили да доведемо натраг цара својега? Али бесједа људи од Јуде бјеше тврђа од бесједе људи од Израиља."

  "2sam20": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 20. 
Севина буна. Јоав убијаАмасу. Службеници у Давидовом царству.
---------------------------------
1. А ондје се деси неваљао човјек, по имену Сева, син Вихријев, од Венијамина. Он затруби у трубу и рече: Ми немамо дијела с Давидом, ни нашљедства са сином Јесејевијем; свак у свој шатор, о Израиљу!
2. Тако сви Израиљци одступише од Давида и отидоше за Севом, сином Вихријевим; људи, пак, од Јуде држаше се цара својега и отпратише га од Јордана до Јерусалима.
3. А кад цар Давид дође у кућу своју у Јерусалим, узе цар десет жена *иноча које бјеше оставио да му чувају кућу, и метну их у затвор, гдје их храњаше али не лијегаше с њима, него осташе затворене до смрти своје и живљаху као удовице. [*2 Сам 16, 21.]
4. Потом рече цар Амаси: Сазови ми људе од Јуде до три дана, и нађи се и ти овдје.
5. И отиде Амаса да сазове народ Јудин; али се забави преко рока који му бјеше одређен.
6. А Давид рече Ависају: Сад ће нам Сева, син Вихријев, чинити горе него Авесалом. Него, узми слуге господара својега и гони га да не нађе за се који тврд град и не умакне нам из очију.
7. Тако изидоше за њим људи Јоавови, и Херетеји и Фелетеји и сви јунаци, изидоше из Јерусалима да гоне Севу, сина Вихријева.
8. И кад бијаху код великога камена у Гаваону, срете их Амаса. А Јоав бијаше опасан преко хаљине коју имаше на себи, и озго бијаше припасао мач уз бедрицу у корицама. И кад пође, мач му испаде.
9. Тада рече Јоав Амаси: Јеси ли здраво, брате? И дохвати се Јоав десном руком својом браде Амаси да га цјелује.
10. А Амаса не узимаше на ум мача, који бијаше Јоаву у руци; а он га удари њим *под пето ребро и просу му цријева на земљу, те од једнога ударца умрије. Потом Јоав и Ависај, брат његов, отидоше у потјеру за Севом, сином Вихријевим [*1 цар 2, 5.]
11. А један од момака Јоавовијех стаде код њега и рече: Ко љуби Јоава и ко је Давидов, за Јоавом!
12. А Амаса се ваљаше у својој крви насред пута. И видећи онај човјек гдје се уставља сав народ, одвуче Амасу с пута у поље и баци хаљину на њ кад видје гдје се уставља сваки ко наиђе на њ.
13. И кад би уклоњен с пута, прођоше сви за Јоавом да тјерају Севу, сина Вихријева.
14. И он прође кроз сва племена Израиљева до Авела и до Ветмахе са свијем Виранима, који се окупише те иђаху за њим.
15. И дошавши опколише га у Авел-Вет-Маси, и ископаше опкоп око града тако да стајаху пред зидом; и сав народ што бјеше с Јоавом наваљиваше да обори зид.
16. Тада викну једна мудра жена из града: Чујте, чујте! Кажите Јоаву: Приступи овамо да говорим с тобом.
17. А кад он приступи к њој, рече жена: Јеси ли ти Јоав? А он рече: Јесам. А она рече: Послушај ријечи слушкиње своје. А он рече: Да чујем.
18. А она рече говорећи: Од старине се говори: Ваља питати у Авелу. И тако се извршиваше.
19. Ја сам један од мирнијех и вјернијех градова у Израиљу, а ти хоћеш да затреш град, и то мајку у Израиљу. Зашто хоћеш да прождреш нашљедство Господње?
20. А Јоав одговори и рече: Сачувај, Боже! Сачувај, Боже! Нећу да прождрем ни да раскопам.
21. Није тако; него један из горе Јефремове, по имену Сева, син Вихријев, подигао је руку своју на цара Давида; дајте само њега, па ћу отићи од града. А жена рече Јоаву: Ево, глава његова бациће ти се преко зида.
22. И жена отиде к свему народу с мудрошћу својом; и одсјекоше главу Севи, сину Вихријеву, и бацише је Јоаву. А он затруби у трубу, те се разидоше од града свак у свој шатор. А Јоав се врати у Јерусалим к цару.
23. А бијаше *Јоав над свом војском Израиљевом; а Венаја, син Јодајев, бијаше над Хетејима и Фелетејима; [*2 Сам 8, 16, 18; 1 цар 4, 4-6.]
24. А Адорам бјеше *над данцима; а Јосафат, син Ахилудов, бјеше паметар; [*1 цар 4, 6.]
25. Сеја писар; а Садок и Авијатар свештеници.
26. И Ира Јаиранин бјеше кнез Давиду."

  "2sam21": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 21. 
Глад због Сауловог гријеха у крви према Гаваоњанима. Ресфа. Јунаштва Давидових ратника у сукобу с Филистејцима.
---------------------------------
1. И би глад за времена Давидова три године застопце. И Давид потражи лице Господње; а Господ му рече: То је са Саула и с дома његова крвничкога што погуби Гаваоњане.
2. Тада цар сазва Гаваоњане и говори им. А Гаваоњани не бјеху од синова Израиљевијех, него остатак од Амореја, *којима се бјеху заклели синови Израиљеви, али Саул гледаше да их побије ревнујући за синове Израиљеве и Јудине. [*ИНав 9, 15-19.]
3. И рече Давид Гаваоњанима: Шта да вам учиним и чим да вас намирим да благословите достојање Господње?
4. А Гаваоњани му рекоше: Не тражимо ни сребра ни злата од Саула или од дома његова, нити да се ко погуби у Израиљу. А он рече: Шта, дакле, велите да вам учиним?
5. Тада рекоше цару: Ко нас је потро и радио да нас истријеби, да нас не буде нигдје у међама Израиљевијем,
6. Од његовијех синова нека нам се да седам људи да их објесимо Господу у Гаваји Саула, избраника Господњега. И рече цар: Ја ћу дати.
7. Али цар поштједе Мефивостеја, сина Јонатана, сина Саулова, *услед заклетве Господње која би међу њима, међу Давидом и Јонатаном, сином Сауловијем. [*1 Сам 20, 15.]
8. И узе цар два сина *Ресфе, кћери Ајине, које роди Саулу, Армонија и Мефивостеја, и пет синова Михале кћери Саулове, које роди Адрилу, сина Варзелаја Меолаћанина. [*2 Сам 3, 7.]
9. И даде их у руке Гаваоњанима, а они их објесише на гори пред Господом; и сва седморица погибоше заједно; а бише убијени првијех дана жетве, у почетку јечмене жетве.
10. А Ресфа, кћи Ајина, узе врећу и прострије по стијени у почетку жетве докле не паде на њих дажд с неба, и не дадијаше птицама небеским да падају на њих дању ни звјерима пољским ноћу.
11. И јавише Давиду шта учини Ресфа, кћи Ајина, иноча Саулова.
12. И Давид отиде те узе кости Саулове и кости Јонатана сина његова од грађана у Јавису Галадову, *који их бијаху украли с улице Вет-Санске, гдје их објесише Филистеји кад убише Филистеји Саула на Гелвуји. [*1 Сам 31, 11-13.]
13. И однесе оданде кости Саулове и кости Јонатана, сина његова, па скупише и кости објешенијех.
14. И погребоше их с костима Сауловијем и Јонатана, сина његова, у земљи Венијаминовој у Сили у гробу Киса, оца његова, и учинише све како заповједи цар. *Тако се послије тога умилостиви Господ земљи. [*2 Сам 24, 25.]
15. И наста опет рат између Филистеја и Израиља, и Давид отиде са слугама својим, и бише се с Филистејима тако да Давид суста.
16. Тада Јесви-Венов, који бјеше од синова Рафајевијех, и у копљу му бјеше триста сикала мједи, и имаше ново оружје, шћаше да убије Давида.
17. Али му поможе Ависај, син Серујин, и удари Филистејина и уби га. Тада се заклеше људи Давидови рекавши му: Нећеш више ићи с нама у бој да не угасиш видјела Израиљева.
18. Послије тога наста опет рат с Филистејима у Гову; и тада Сивехај Хусаћанин уби Сафа, који бијаше од синова Рафајевих.
19. И опет наста други рат у Гову с Филистејима; и тада Елханан, син Јаре-Орегимов Витлејемац, уби брата Голијата Гетејина, којему копљача бјеше као вратило.
20. И опет наста рат у Гату, гдје бијаше један човјек врло висок, који имаше по шест прста на рукама и на ногама, свега двадесет и четири, и он бијаше такођер рода Рафајева.
21. И ружаше Израиља те га уби Јонатан, син Саме, брата Давидова.
22. Та четворица бијаху синови истога Рафаја из Гата, и погибоше од руке Давидове и од руке слуга његовијех."

  "2sam22": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 22. 
Давидова пјесма захвалности на спасењу од непријатеља.
(Види псалам 18. )
---------------------------------
1. Изговори Давид Господу ријечи ове пјесме, кад га избави Господ из руку свијех непријатеља његовијех и из руке Саулове;
2. И рече: Господ је моја стијена и град мој и избавитељ мој.
3. Бог је стијена моја, у њега ћу се уздати, штит мој и рог спасења мојега, заклон мој и уточиште моје, спаситељ мој, који ме избавља од силе.
4. Призивам Господа којега ваља хвалити, и опраштам се непријатеља својих.
5. Јер обузеше ме смртни болови, потоци неваљалијех људи уплашише ме.
6. Болови гробни опколише ме, стегоше ме замке смртне.
7. У тјескоби својој призвах Господа, и к Богу својему повиках, он чу из двора својега глас мој, и вика моја дође му до ушију.
8. Затресе се и поколеба се земља, темељи небесима задрмаше се и помјерише се, јер се он разгњеви.
9. Подиже се дим из ноздара његовијех и из уста његовијех огањ који прождире, живо угљевље одскакаше од њега.
10. Сави небеса и сиђе; а мрак бијаше под ногама његовијем.
11. И сједе на херувима и полетје, и показа се на крилима вјетрнијем.
12. Од мрака начини око себе шатор, од мрачнијех вода, облака ваздушнијех.
13. Од сијевања пред њим гораше живо угљевље.
14. Загрмје с небеса Господ, и вишњи пусти глас свој.
15. Пусти стријеле своје, и разметну их; муње, и разасу их.
16. Показаше се дубине морске, и открише се темељи васиљеној од пријетње Господње, од дихања духа из ноздара његовијех.
17. Тада пружи с висине руку и ухвати ме, извуче ме из воде велике.
18. Избави ме од непријатеља мојега силнога и од мојих ненавидника, кад бијаху јачи од мене.
19. Усташе на ме у дан невоље моје, али ми Господ би потпора.
20. И изведе ме на пространо мјесто, избави ме, јер сам му мио.
21. Даде ми Господ по правди мојој, по чистоти руку мојих дарива ме.
22. Јер се држах путова Господњих, и не одметнух се Бога својега.
23. Него су сви закони његови преда мном, и заповијести његовијех не уклањам од себе.
24. И бих му вјеран, и чувах се од безакоња својега.
25. Даде ми Господ по правди мојој, по чистоти мојој пред очима његовима.
26. Са светима поступаш свето, с човјеком вјернијем вјерно;
27. С чистијем чисто поступаш, а с неваљалијем насупрот њему.
28. Јер помажеш народу невољном, а на поносите спушташ очи своје и понижаваш их.
29. Ти си видјело моје, Господе, и Господ просвјетљује таму моју.
30. С тобом разбијам војску, с Богом својим скачем преко зида.
31. Пут је Божји вјеран, ријеч Господња чиста. Он је штит свјема који се уздају у њ.
32. Јер ко је Бог осим Господа? И ко је стијена осим Бога нашега?
33. Бог је крјепост моја и сила моја, и чини да ми је пут без мане.
34. Даје ми ноге као у јелена, и на висине моје ставља ме.
35. Учи руке моје боју, те ломе лук мједени мишице моје.
36. Ти ми дајеш штит спасења својега, и милост твоја чини ме велика.
37. Шириш кораке моје пода мном, те се не омичу глежњи моји.
38. Тјерам непријатеље своје, и потирем их, и не враћам се докле их не истријебим.
39. И истребљујем их, и обарам их да не могу устати, него падају под ноге моје.
40. Јер ме ти опасујеш снагом за бој; који устану на ме, обараш их пода ме.
41. Непријатеља мојих плећи ти ми обраћаш, и потирем ненавиднике своје.
42. Обзиру се, али нема помагача; вичу ка Господу, али их не слуша.
43. Сатирем их као прах земаљски, као блато по улицама газим их и размећем.
44. Ти ме избављаш од буне народа мојега, чуваш ме да сам глава народима; народ којега не познавах служи ми.
45. Туђини ласкају ми, чујући покоравају ми се.
46. Туђини блиједе, дршћу у градовима својим.
47. Жив је Господ, и да је благословена стијена моја. Да се узвиси Бог, стијена спасења мојега.
48. Бог који ми даје освету, и покорава ми народе,
49. Који ме изводи из непријатеља мојих, и подиже ме над оне који устају на ме, и од човјека жестока избавља ме.
50. Тога ради хвалим те, Господе, по народима, и појем имену твојему,
51. Који славно избављаш цара својега, и чиниш милост помазанику својему Давиду и сјемену његову довијека."

  "2sam23": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 23. 
Давидове посљедње ријечи; његови јунаци.
---------------------------------
1. А ово су пошљедње ријечи Давидове: Рече Давид, син Јесејев, рече човјек који би постављен високо, помазаник Бога Јаковљева, и љубак у пјесмама Израиљевим:
2. Дух Господњи говори преко мене, и бесједа његова би на мојем језику.
3. Рече Бог Израиљев, каза ми стијена Израиљева: Који влада људима, нека је праведан владајући у страху Божијем;
4. И биће као свјетлост јутрења кад сунце излази јутром без облака, и као трава која расте из земље од свјетлости иза дажда.
5. Ако и није такав дом мој пред Богом, ипак је учинио завјет вјечан са мном, у свему добро уређен и утврђен. И то је све спасење моје и сва жеља моја, ако и не да да расте.
6. А безаконици ће свиколики бити као трње почупани, које се не хвата руком.
7. Него ко хоће да га се дохвати, узме гвожђе или копљачу; и сажиже се огњем на мјесту.
8. Ово су имена јунака Давидовијех: Јосев-Васевет Тахмонац, први између тројице; њему милина би ударити с копљем на осам стотина и поби их уједанпут.
9. За њим Елеазар, син Додона, сина Ахохова, између три јунака који бијаху с Давидом, и осрамотише Филистеје скупљене на бој кад Израиљци отидоше;
10. Он се подиже и би Филистеје докле му се рука не умори и укочи се при мачу; и Господ даде велико спасење онај дан, те се народ врати за њим само да покупи плијен.
11. А за њим Сама, син Агејев Араранин; кад се Филистеји скупише у гомилу, и ондје бјеше њива пуна лећа, и народ побјеже од Филистеја,
12. Стаде усред њиве и одбрани је, и поби Филистеје, и Бог даде велико спасење.
13. И та три прва између тридесет сиђоше и дођоше о жетви к Давиду у пећину Одоламску, кад војска Филистејска стајаше у околу у долини Рафајској.
14. А Давид бијаше онда у граду и бјеше онда стража Филистејска у Витлејему.
15. А Давид зажеље и рече: Ко би ми донио воде да пијем из студенца Витлејемскога што је код врата!
16. Тада она три јунака продријеше кроз око Филистејски, и захватише воде из студенца Витлејемскога што је код врата, и донесоше и дадоше Давиду; али он је не хтје пити, него је проли пред Господом;
17. И рече: Не дај, Боже, да бих то учинио. Није ли то крв овијех људи који не марећи за живот свој, идоше. И не хтје пити. То учинише ова три јунака.
18. И Ависај, брат Јоавов, син Серујин, бјеше први између тројице; он махну копљем својим на три стотине и поби их, и прослави се међу тројицом.
19. Између те тројице бјеше најславнији, и поста им поглавар; али оне тројице не стиже.
20. И Венаја, син Јодајев, син човјека јунака, велик дјелима, из *Кавсеила; он погуби два јунака Моавска, и сишав, уби лава у јами кад бјеше снијег. [*ИНав 15, 21.]
21. Он уби и једнога Мисирца, знатна човјека; имаше Мисирац копље у руци, а он изиде на њ са штапом, и истрже Мисирцу копље из руке, и уби га његовијем копљем.
22. То учини Венаја, син Јодајев, и би славан међу ова три јунака.
23. Бјеше најславнији између тридесеторице, али оне тројице не стиже; и Давид га постави над пратиоцима својим.
24. *Асаило, брат Јоавов, бјеше међу тридесеторицом, а то бјеху: Елханан, син Додонов, из Витлејема, [*2 Сам 2, 18.]
25. Сама Арођанин, Елика Арођанин.
26. Хелис Фалћанин, Ира, син Икисов Текојанин,
27. Авијезер Анатоћанин, Мевунеј Хусаћанин,
28. Салмон Ахошанин, Марај Нетофаћанин,
29. Хелев, син Ванин Нетофаћанин, Итај, син Ривејев, из Гаваје синова Венијаминових,
30. Венаја Пиратоњанин, Идај из долине Гаса.
31. Ави-Алвон Арваћанин, Азмавет Варумљанин,
32. Елијава Салвоњанин, Јонатан од синова Јасинових,
33. Сама Араранин, Ахијам, син Сараров Араранин,
34. Елифелет, син Асвеја Махаћанина, Елијам, син Ахитофела Гилоњанина.
35. Есрај Кармилац, Фареј Арвљанин,
36. Игал, син Натанов из Сове, Ванија од Гада,
37. Селек Амонац, Нареј Вироћанин, који ношаше оружје Јоаву сину Серујину,
38. Ира Јетранин, Гарив Јетранин,
39. *Урија Хетејин; свега тридесет и седам. [*2 Сам 11, 3.]"

  "2sam24": "---------------------------------
ДРУГА КЊИГА САМУИЛОВА
КОЈА СЕ ЗОВЕ И ДРУГА КЊИГА O ЦАРЕВИМА
Глава 24. 
Давидово пребројавање народа кажњено помором. Жртва на гумну Орне. Проналазак мјеста за храм.
---------------------------------
1. А *Господ се опет разгњеви на Израиља, и надражи Давида на њих говорећи: Хајде, изброј Израиља и Јуду. [*1 дн 21, 1.]
2. И рече цар Јоаву, војводи свом: Прођи по свијем племенима Израиљевијем од Дана до Вирсавеје, и избројте народ да знам колико има народа.
3. А Јоав рече цару: Нека дода Господ Бог твој к народу колико га је сад још сто пута толико, и да цар господар мој види својим очима; али зашто цар господар мој хоће то?
4. Али ријеч царева би јача од Јоава и војвода; и отиде Јоав и војводе од цара да преброје народ Израиљев.
5. И прешавши преко Јордана, стадоше у око у Ароиру, с десне стране града, који је на средини потока Гадова и код Јазира.
6. Потом дођоше у Галад и у доњу земљу Одсију, а одатле отидоше у Дан-Јан и у околину Сидонску.
7. Потом дођоше до града Тира и у све градове Јевејске и Хананејске; и отидоше на јужну страну Јудину у Вирсавеју.
8. И обишавши сву земљу, вратише се у Јерусалим послије девет мјесеци и двадесет дана.
9. И Јоав даде цару број пописанога народа; и бјеше од Израиља осам стотина тисућа људи за војску који махаху мачем, а људи од Јуде пет стотина тисућа.
10. Тада Давида такну у срце, пошто преброји народ, и рече Давид Господу: Сагријеших веома што то урадих. Али, Господе, узми безакоње слуге својега, јер веома лудо радих.
11. А кад Давид уста ујутру, дође ријеч Господња Гаду, пророку, који бијаше Давиду видјелац, и рече:
12. Иди и кажи Давиду: Овако вели Господ: Троје ти дајем, избери једно да ти учиним.
13. И дође Гад к Давиду и каза му говорећи: Хоћеш ли ти да буде седам гладнијех година у земљи твојој, или да бјежиш три мјесеца од непријатеља својих и они да те гоне, или да буде три дана помор у твојој земљи? Сад промисли и гледај шта ћу одговорити ономе који ме је послао.
14. А Давид рече Гаду: У тјескоби сам љутој; али нека западнемо Господу у руке, јер је милост његова велика; а људима да не западнем у руке.
15. И тако пусти Господ помор на Израиља од јутра до одређенога времена, и помрије народа од Дана до Вирсавеје седамдесет тисућа људи.
16. А кад анђео пружи руку своју на Јерусалим да га убија, сажали се Господу са зла и рече анђелу који убијаше народ: Доста, спусти руку. А анђео Господњи бијаше код гумна Орне Јевусејина.
17. А Давид, кад видје анђела гдје бије народ, проговори и рече Господу: Ево, ја сам згријешио, ја сам зло учинио, а те овце што су учиниле? Нека се рука твоја обрати на мене и на дом оца мојега.
18. Потом опет дође Гад к Давиду исти дан и рече му: Иди, начини Господу олтар на гумну Орне Јевусејина.
19. И отиде Давид по ријечи Гадовој, како Господ заповједи.
20. Тада Орна обазревши се угледа цара и слуге његове гдје иду к њему; и отиде Орна и поклони се цару лицем до земље,
21. И рече: Што је дошао цар господар мој слузи својему? А Давид рече: Да купим од тебе то гумно, да начиним на њему олтар Господу да би престао помор у народу.
22. А Орна рече Давиду: Нека узме цар господар мој и принесе на жртву што му је воља; ево, волова за жртву паљеницу и кола и јармова волујских за дрва.
23. Све то даваше цару Орна као цар, и рече Орна цару: Господ Бог твој нека те милостиво прими.
24. А цар рече Орни: Не; него ћу купити од тебе по цијени, нити ћу принијети Господу Богу својему жртве паљенице поклоњене. И тако купи Давид гумно и волове за педесет сикала сребра;
25. И ондје начини Давид олтар Господу, и принесе жртве паљенице и жртве захвалне. И *Господ се умилостиви земљи, и преста помор у Израиљу. [*2 Сам 21, 14.]"


################################################
################################################
################################################


  "1car1": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 1. 
Давид се жени Ависагом. Адонија полаже право на пријесто. Соломон помазан за цара.
---------------------------------
1. А цар Давид остарје и би временит, и колико га покриваху хаљинама, не могаше се загријати.
2. Тада му рекоше слуге његове: Нека потраже цару господару нашему младу дјевојку, па она нека стоји пред царем и двори га, и на крилу нека му спава, да се загријева цар господар наш.
3. И потражише лијепу дјевојку по свијем крајевима Израиљским, и нађоше Ависагу Сунамку, те је доведоше цару.
4. А та дјевојка бијаше врло лијепа, и двораше цара и служаше му: Али је цар не позна.
5. А *Адонија, син Агитин, подиже се говорећи: Ја ћу бити цар. И † набави себи кола и коњика, и педесет људи који трчаху пред њим. [*2 Сам 3, 4; † 2 Сам 15, 1.]
6. И отац га нигда не накара, нити му рече: Зашто радиш тако? А он бјеше врло лијеп, и мати га роди иза Авесалома.
7. И договараше се с Јоавом, сином Серујиним, и с Авијатаром свештеником, који помагаху Адонији.
8. Али Садок свештеник и Венаја, син Јодајев, и Натан пророк и Семеј и Реј и јунаци Давидови не присташе за Адонијом.
9. Тада накла Адонија оваца и волова и угојене стоке код камена Зоелета, који је код извора Рогила, и позва сву браћу своју, синове цареве, и све људе од Јуде, слуге цареве;
10. Али не позва Натана пророка, ни Венаје, ни осталијех јунака, ни Соломона, брата својега.
11. Тада рече Натан Витсавеји, матери Соломоновој, говорећи: Јеси ли чула да се зацарио Адонија, син Агитин? А господар наш Давид не зна.
12. Него сада хајде, ја ћу те свјетовати како ћеш избавити душу своју и душу сина својега Соломона.
13. Хајде, отиди к цару Давиду и реци му: Нијеси ли се ти, господару мој царе, заклео слушкињи својој говорећи: Соломон, син твој, биће цар послије мене, и он ће сједјети на пријестолу мојем? Зашто се, дакле, зацари Адонија?
14. И гле, док ти још будеш ондје говорећи с царем, ја ћу доћи за тобом и допунићу твоје ријечи.
15. И тако уђе Витсавеја к цару у клијет. А цар бијаше врло стар; и Ависага Сунамка двораше га.
16. И савивши се Витсавеја поклони се цару; а цар јој рече: Шта ћеш?
17. А она му рече: Господару мој, ти си се заклео Господом Богом својим слушкињи својој: Соломон, син твој, биће цар послије мене, и он ће сједјети на пријестолу мојем.
18. А сада, ево, Адонија се зацари, а ти, господару мој царе, и не знаш.
19. Наклао је волова и угојене стоке и оваца много, и позвао све синове цареве, и Авијатара свештеника и Јоава војводу; а Соломона, слуге твојега, није позвао.
20. Сада, царе господару мој, очи су свега Израиља упрте у тебе да им кажеш ко ће сјести на пријесто твој, господару мој царе, послије тебе.
21. Иначе, кад господар мој цар почине код отаца својих, бићемо ја и син мој Соломон криви.
22. И гле, док она још говораше цару, дође пророк Натан.
23. И јавише цару говорећи: Ево Натана пророка. И он ступивши пред цара, поклони се цару лицем до земље.
24. И рече Натан: Царе, господару мој, јеси ли ти казао: Адонија ће бити цар послије мене, и он ће сједјети на пријестолу мојем?
25. Јер отиде данас и накла волова и угојене стоке и оваца много, и позва све синове цареве и војводе и Авијатара свештеника; и, ено, једу и пију с њим и говоре: Да живи цар Адонија!
26. Мене пак, слуге твојега, не позва, ни Садока свештеника, ни Венаје, сина Јодајева, ни Соломона, слуге твојега.
27. Је ли то цар господар мој наредио не казав слузи својему ко ће сјести на пријесто господара мојега цара послије њега?
28. А цар Давид одговори и рече: Зовите ми Витсавеју. И она дође пред цара и стаде пред царем.
29. Тада се закле цар говорећи: Тако да је жив Господ који је избавио душу моју од сваке невоље!
30. Како сам ти се заклео Господом Богом Израиљевим рекавши: Соломон, син твој, биће цар послије мене, и он ће сједјети на пријестолу мојем умјесто мене, тако ћу учинити данас.
31. Тада Витсавеја сави се лицем до земље и поклони се цару, па рече: Да живи господар мој цар Давид довијека!
32. Потом рече цар Давид: Зовите ми Садока свештеника и Натана пророка и Венају, сина Јодајева. И они дођоше пред цара.
33. А цар им рече: Узмите са собом слуге господара својега, и посадите Соломона, сина мојега, на моју мазгу и одведите га до Гиона;
34. И нека га ондје Садок свештеник и Натан пророк помажу за цара над Израиљем, и затрубите у трубу и реците: Да живи цар Соломон!
35. Потом се вратите за њим, и он нека дође и сједне на пријесто мој и царује умјесто мене; јер сам њега одредио да буде вођ Израиљу и Јуди.
36. А Венаја, син Јодајев, одговори цару и рече: Амин! Нека тако рече Господ Бог господара мојега цара.
37. Како је Господ био с господарем мојим царем, тако нека буде и са Соломоном, и нека подигне пријесто његов још више него пријесто господара мојега цара Давида.
38. И тако отиде Садок свештеник и Натан пророк и *Венаја, син Јодајев, и Херетеји и Фелетеји, и посадише Соломона на мазгу цара Давида и одведоше га до Гиона. [*2 Сам 8, 18.]
39. И Садок свештеник узе рог с уљем из шатора и *помаза Соломона. Потом затрубише у трубу и сав народ рече: Да живи цар Соломон! [*1 дн 29, 22.]
40. И сав народ пође за њим, и народ свираше у свирале и весељаше се веома да се земља разлијегаше од вике њихове.
41. И зачу Адонија и све званице које бијаху с њим, пошто једоше; зачу и Јоав глас трубни, па рече: Каква је то вика и врева у граду?
42. И докле он још говораше, гле, дође Јонатан, син Авијатара свештеника; и Адонија му рече: Ходи, јер си јунак и носиш добре гласе.
43. А Јонатан одговори и рече Адонији: Та, господар наш цар Давид постави Соломона царем.
44. Јер цар посла с њим Садока свештеника и Натана пророка и Венају, сина Јодајева, и Херетеје и Фелетеје, и посадише га на цареву мазгу.
45. И помазаше га Садок свештеник и Натан пророк код Гиона за цара, и отидоше оданде веселећи се тако да је град узаврео; то је вика коју чусте.
46. И Соломон је већ сјео на царски пријесто.
47. И дошле су слуге цареве, и благословише господара нашега цара Давида говорећи: Да Бог прослави име Соломоново још већма него твоје, и пријесто његов да подигне још више него твој. И поклони се цар на постељи својој.
48. Још овако рече цар: Да је благословен Господ Бог Израиљев *који даде данас ко ће сједјети на пријестолу мојем да виде моје очи. [*1 цар 3, 6.]
49. Тада се препадоше, и усташе све званице Адонијине и отидоше свак својим путем.
50. А Адонија, бојећи се Соломона, уста и отиде, и ухвати се за рогове олтару.
51. И јавише Соломону говорећи: Ено, Адонија се уплашио од цара Соломона, и ено га, ухватио се за рогове олтару и вели: Нека ми се закуне цар Соломон да неће убити слуге својега мачем.
52. А Соломон рече: Ако буде поштен човјек, ни длака с главе његове неће пасти на земљу; али ако се нађе зло на њему, погинуће.
53. И тако посла цар Соломон, те га доведоше од олтара; и кад дође, поклони се цару Соломону; а Соломон му рече: Иди кући својој."

  "1car2": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 2. 
Давидова посљедња воља и смрт. Соломон сједа на пријесто, његова строгост при ступању на власт.
---------------------------------
1. А кад дође вријеме Давиду да умре, заповједи Соломону, сину својему, говорећи:
2. Ја идем куда иде све на земљи; а ти буди храбар и буди човјек.
3. И *држи што ти је Господ Бог твој заповједио да држиш ходећи путовима његовијем и држећи уредбе његове и заповјести његове и законе његове и сведочанства његова, како је написано у закону Мојсијеву, да би напредовао у свему што узрадиш и за чим се год окренеш, [*5 Мој 17, 18-20.]
4. Да би Господ испунио ријеч своју коју ми је рекао говорећи: Ако успазе синови твоји на пут свој ходећи преда мном вјерно, свијем срцем својим и свом душом својом, тада ти неће нестати човјека на пријестолу Израиљеву.
5. А ти знаш шта ми је учинио Јоав, син Серујин, шта је учинио двјема војводама Израиљевијем, *Авениру, сину Нирову и † Амаси, сину Јетерову, које уби проливши у миру крв као у рату, и окаља крвљу као у рату појас свој око себе, и обућу своју на ногу. [*2 Сам 3, 27; † 2 Сам 20, 10.]
6. Учини, дакле, по мудрости својој, и немој дати да се сиједа глава његова спусти с миром у гроб.
7. Синовима пак Варзелаја од Галада учини милост, и нека буду међу онима који једу за твојим столом, *јер су тако дошли к мени кад сам бјежао од Авесалома, брата твојега. [*2 Сам 17, 27.]
8. И ето, код тебе је *Симеј, син Гирин од Венијамина из Ваурима, који ме је љуто ружио кад иђах у Маханајим; али ми дође на сусрет на † Јордан, и **заклех му се Господом рекавши: Нећу те убити мачем. [*2 Сам 16, 5; † 2 Сам 19, 18, 19; **2 Сам 19, 23.]
9. Али му ти немој опростити, јер си мудар човјек и знаћеш шта ћеш му учинити, да оправиш сиједу главу његову с крвљу у гроб.
10. Тако *почину Давид код отаца својих и би погребен у граду Давидову. [*Дап 13, 36.]
11. А *царова Давид над Израиљем четрдесет година: У Хеврону царова седам година, а у Јерусалиму царова тридесет и три године. [*1 дн 29, 27.]
12. И Соломон сједе на пријесто Давида, оца својега, и царство се његово утврди јако.
13. Тада дође Адонија, син Агитин, к Витсавеји, матери Соломоновој; а она рече: Јеси ли добро дошао? А он рече: Добро.
14. Потом рече: Имам нешто да ти кажем. А она рече: Говори.
15. Тада рече: Ти знаш да је *моје било царство, и да је у мене био упро очи сав Израиљ да ја будем цар; али се царство пренесе и допаде брату мојему, јер му га Господ даде. [*1 цар 1, 5.]
16. Зато те сада молим за једно; немој ме одбити. А она му рече: Говори.
17. А он рече: Говори цару Соломону, јер ти он неће одбити, нека ми да за жену *Ависагу Сунамку. [*1 цар 1, 3.]
18. А Витсавеја рече: Добро, ја ћу говорити цару за те.
19. И дође Витсавеја к цару Соломону да му говори за Адонију; а цар уста и срете је и поклонив јој се, сједе на свој пријесто и заповједи те намјестише столицу матери његовој, и она сједе њему с десне стране.
20. Тада она рече: Искала бих од тебе једну малу ствар, немој ме одбити. А цар јој рече: Ишти, мајко, нећу те одбити.
21. Она рече: Подај Ависагу Сунамку Адонију, брату својему, за жену.
22. А цар Соломон одговори матери својој и рече: Зашто иштеш Ависагу Сунамку за Адонију? Ишти и царство за њ, јер је он брат мој старији и има уза се *Авијатара свештеника и Јоава, сина Серујина. [*1 цар 1, 7.]
23. И закле се цар Соломон Господом говорећи: Тако да ми учини Бог и тако да дода, себи на смрт каза то Адонија данас.
24. И зато, тако да је жив Господ који ме је утврдио и посадио ме на пријестолу Давида оца мојега, и који ми је начинио кућу као што је рекао, данас ће погинути Адонија.
25. И посла цар Соломон Венају, сина Јодајева, који уложи на њ, те погибе.
26. А Авијатару свештенику рече цар: Иди у Анатот на њиву своју, јер си заслужио смрт, али те нећу данас погубити, јер си носио ковчег Господњи пред Давидом оцем мојим и *подносио си све невоље које је подносио отац мој. [*1 Сам 22, 20; 2 Сам 15, 24.]
27. Тако Соломон свргне Авијатара да не буде свештеник Господњи, *да испуни ријеч Господњу што рече у Силому за дом Илијев. [*1 Сам 2, 31.]
28. И овај глас дође до Јоава; а Јоав бјеше пристао за Адонијом, премда за Авесаломом не бјеше пристао; и утече Јоав у шатор Господњи и *ухвати се за рогове олтару. [*1 цар 1, 50.]
29. И јавише цару Соломону: Јоав утече у шатор Господњи, и ено га код олтара. А Соломон посла Венају, сина Јодајева, говорећи: Иди, уложи на њ.
30. И ушав Венаја у шатор Господњи, рече му: Цар је казао изиди. А он рече: Нећу; него овдје хоћу да умрем. А Венаја јави цару говорећи: Тако рече Јоав и тако ми одговори.
31. А цар му рече: Учини како је рекао, уложи на њ, и погреби га, и скини с мене и с дома оца мојега крв праву коју је пролио Јоав.
32. И нека Господ обрати крв његову на његову главу што уложи на два човјека праведнија и боља од себе, и уби их мачем без знања оца мојега Давида: Авенира, сина Нирова, војводу Израиљева и Амасу, сина Јетерова, војводу Јудина;
33. Нека се, дакле, крв њихова врати на главу Јоавову и на главу сјемена његова довијека; а Давиду и сјемену његову и дому његову и пријестолу његову нека буде мир довијека од Господа.
34. И отиде Венаја, син Јодајев, и уложи на њ и погуби га, и би погребен код куће своје у пустињи.
35. Тада постави цар Венају, сина Јодајева, на његово мјесто над војском, а Садока свештеника постави цар на мјесто Авијатарово.
36. Потом посла цар и дозва Симеја и рече му: Сагради себи кућу у Јерусалиму, па ту сједи и не излази одатле никуда.
37. Јер у који дан изидеш и пријеђеш преко потока Кедрона, знај зацијело да ћеш погинути, и крв ће твоја пасти на твоју главу.
38. А Симеј рече цару: Добра је та ријеч; како је рекао господар мој цар, тако ће учинити слуга твој. И сједје Симеј у Јерусалиму дуго времена.
39. Али се догоди послије три године, те утекоше двије слуге Симејеве к Ахису, сину Махину, цару Гатском. И би јављено Симеју: Ено ти слугу у Гату.
40. Тада уста Симеј, и осамари свога магарца и отиде у Гат к Ахису да тражи слуге своје. И врати се Симеј и доведе натраг слуге своје из Гата.
41. И јавише Соломону да је Симеј био отишао из Јерусалима у Гат и да се вратио.
42. Тада цар послав дозва Симеја и рече му: Нијесам ли те заклео Господом и нијесам ли ти тврдо рекао: У који дан изидеш куда му драго, знај зацијело да ћеш погинути? И ти ми рече: Добра је та ријеч коју чух.
43. Зашто, дакле, нијеси држао заклетве Господње и заповијести коју сам ти заповједио?
44. Потом рече цар Симеју: Ти знаш све зло за које зна срце твоје што си учинио Давиду оцу мојему; Господ враћа твоје зло на твоју главу.
45. А цар ће Соломон бити благословен, а пријесто Давидов утврђен пред Господом довијека.
46. И заповједи цар Венаји, сину Јодајеву, те изиде и уложи на њ, те погибе. И *царство се утврди у руци Соломоновој. [*2 дн 1, 1.]"

  "1car3": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 3. 
Соломонов брак, молитва за мудрост и пресуда.
---------------------------------
1. Соломон се опријатељи с Фараоном, царем Мисирским, и ожени се кћерју Фараоновом, и доведе је у град Давидов докле не доврши свој дом и дом Господњи и зид око Јерусалима.
2. Али народ приношаше жртве на висинама; јер још не бјеше сазидан дом имену Господњему до тада.
3. А Соломон љубљаше Господа ходећи по уредбама оца својега Давида, само што на висинама приношаше жртве и кађаше.
4. Зато отиде цар у Гаваон да ондје принесе жртву, јер то бијаше велика висина; и Соломон принесе тисућу жртава паљеница на оном олтару.
5. И јави се Господ Соломону у Гаваону ноћу у сну и рече Бог: Ишти што хоћеш да ти дам.
6. А Соломон рече: Ти си учинио велику милост слузи својему Давиду, оцу мојему, као што је ходио пред тобом вјерно и праведно и с правијем срцем према теби; и сачувао си му ову велику милост, те му дао сина да сједи на пријестолу његову, као што се види данас.
7. И тако, Господе Боже мој, ти си поставио слугу својега царем на мјесто Давида оца мојега, а ја сам млад, нити знам полазити ни долазити.
8. И твој је слуга међу народом твојим, који си изабрао, народом великим, који се не може избројати ни прорачунати од множине.
9. Дај, дакле, слузи својему срце разумно да може судити народу твојему и распознавати добро и зло. Јер ко може судити народу твојему тако великом?
10. И би мило Господу што Соломон то заиска.
11. И рече му Бог: Кад то иштеш, а не иштеш дуга живота, нити иштеш блага, нити иштеш душа непријатеља својих, него иштеш разума да умијеш судити;
12. Ево, учиних по твојим ријечима; ево ти дајем срце мудро и разумно да таквога какав си ти ни прије тебе није било, нити ће послије тебе настати такви какав си ти.
13. А *сврх тога дајем ти и што нијеси искао, и благо и славу, да таквога какав ћеш ти бити неће бити међу царевима свега вијека твојега. [*Мт 6, 33.]
14. И ако узидеш мојим путовима држећи уредбе моје и заповјести моје, као што је ишао Давид отац твој, продуљићу дане твоје.
15. Тада се пробуди Соломон, и гле, оно бјеше сан. И дође у Јерусалим и ставши пред ковчег завјета Господњега, принесе жртве паљенице и жртве захвалне и почасти све слуге своје.
16. Тада дођоше двије жене курве к цару и стадоше пред њим.
17. И рече једна жена: Ах, господару; ја и ова жена сједимо у једној кући, и породих се код ње у истој кући.
18. А трећи дан послије мога порођаја породи се и ова жена, и бијасмо заједно и не бијаше нико други с нама у кући, само нас двије бијасмо у кући.
19. И умрије син ове жене ноћас, јер она леже на њ.
20. Па уставши у поноћи, узе сина мојега искрај мене кад слушкиња твоја спаваше, и стави га себи у наручје, а свога сина мртвога стави мени у наручје.
21. А кад устах ујутру да подојим сина својега, а то, мртав; али кад разгледах ујутру, а то, не бјеше мој син, којега ја родих.
22. Тада рече друга жена: Није тако; него је мој син овај живи, а твој је син онај мртви. Али она рече: Није тако, него је твој син онај мртви, а мој је син овај живи. Тако говораху пред царем.
23. А цар рече: Ова каже: Овај је живи мој син, а твој је син онај мртви; а она каже: Није тако, него је твој син онај мртви, а мој је син овај живи.
24. И рече цар: Дајте ми мач. И донесоше мач пред цара.
25. Тада рече цар: Расијеците живо дијете на двоје, и подајте половину једној и половину другој.
26. Тада жена којој син бјеше живи рече цару, *јер јој се усколеба утроба за сином: Ах, господару, подајте њојзи дијете живо, а немојте га убијати. А она рече: Нека не буде ни мени ни теби, расијеците га. [*Ис 49, 15.]
27. Тада одговори цар и рече: Подајте оној живо дијете, немојте га убити, она му је мати.
28. И сав Израиљ чу суд који изрече цар, и побојаше се цара, јер видјеше да је у њему мудрост Божија да суди."

  "1car4": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 4. 
Соломонови пристави; његова моћ и мудрост.
---------------------------------
1. А цар Соломон цароваше над свијем Израиљем.
2. А ово бијаху кнезови његови: Азарија, син Садоков, намјесник;
3. Елиореф и Ахија, синови Сисини, писари; Јосафат, син Ахилудов, паметар;
4. *Венаја, син Јодајев, војвода; а Садок и Авијатар свештеници; [*1 цар 2, 35.]
5. А Азарија, син Натанов, бјеше над приставима; а Завуд, син Натанов, први вијећник, пријатељ царев;
6. А Ахисар, управитељ дворски; а Адонирам, син Авдин, над царским посленицима.
7. И имаше Соломон дванаест пристава по свему Израиљу, који храњаху цара и сав дом његов; по мјесец дана у години сваки бијаше дужан хранити.
8. А ово су им имена: Син Уров у гори Јефремовој;
9. Син Декеров у Макасу и у Салвиму и Ветсемесу и Елону Ветананском;
10. Син Еседов у Арувоту; под њим бијаше Сохот и сва земља Еферова;
11. Син Авинадавов над свијем крајем Дорским; жена му бјеше Тафата кћи Соломонова;
12. Вана, син Ахилудов, над Тенахом и Мегидоном и свијем Ветсаном, који је до Сартане под Језраелом, од Вет-Сана до Авел-Меола, до преко Јок-Меама;
13. Син Геверов у Рамоту Галадском; имаше *Села Јаира, сина Манасијина, у Галаду и крај Арговски у Васану, шездесет великих градова са зидовима и пријеворницима мједенијем; [*4 Мој 32, 41.]
14. Ахинадав, син Идов, у Маханајиму;
15. Ахимас у Нефталиму; и он бјеше ожењен кћерју Соломоновом Васематом;
16. Вана, син Хусајев, у Асиру и уАлоту;
17. Јосафат, син Фарујин, у Исахару;
18. Симеј, син Илин, у Венијамину;
19. Гевер, син Уријев, у земљи Галадској, у земљи Сиона, цара Аморејскога и Ога, цара Васанскога; један бјеше пристав у тој земљи.
20. *Јуде и Израиља бијаше много као пијеска покрај мора; и јеђаху и пијаху и весељаху се. [*1 Мој 22, 17; 1 цар 3, 8.]
21. А Соломон владаше свијем царствима од ријеке до земље Филистејске и до међе Мисирске, и доношаху даре и служаху Соломону свега вијека његова.
22. А храна Соломонова бијаше на дан тридесет кора бијелога брашна, и шездесет кора другога брашна;
23. Десет волова угојенијех и двадесет с паше, и сто оваца, осим јелена и срна и дивокоза и угојенијех птица.
24. Јер он владаше свуда с ову страну ријеке од Тапсе до Газе, над свијем царевима с ову страну ријеке, и бјеше миран са свију страна унаоколо.
25. И живљаху Јуда и Израиљ без страха, сваки под својом лозом и под својом смоквом, од Дана до Вирсавеје, свега вијека Соломонова.
26. И имаше Соломон четрдесет тисућа коња за јаслима за кола своја, и двадесет тисућа коњика.
27. И пристави храњаху цара Соломона и све који долажаху за сто цара Соломона, сваки свога мјесеца, и не дадијаху да се чега премакне.
28. А јечам и сламу за коње и за мазге доношаху на мјесто гдје бијаху, сваки како му бијаше одређено.
29. И *Бог даде мудрост Соломону и разум врло велик и срце пространо као пијесак на обали морској. [*1 цар 3, 12.]
30. Јер мудрост Соломонова бијаше већа од мудрости свијех источнијех народа и од све мудрости Мисирске.
31. Мудрији бијаше од свакога човјека, и од Етана Езраита и од Емана и од Халкола и од Дарде, синова Маоловијех; и разгласи се име његово по свијем народима унаоколо.
32. И *изговори три тисуће прича, и бијаше пјесама његовијех тисућа и пет. [*Проп 12, 11.]
33. Говорио је о дрвећу, од кедра на Ливану до исопа који ниче из зида; говорио је и о стоци и о птицама и о бубинама и о рибама.
34. И *долажаху из свијех народа да чују мудрост Соломонову, од свијех царева на земљи, који чуше за мудрост његову. [*1 цар 10, 1.]"

  "1car5": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 5. 
Соломонов савез са Хирамом и припрема за подизање храма.
---------------------------------
1. И Хирам, цар Тирски, посла слуге своје к Соломону чувши да су га помазали за цара намјесто оца његова, јер *Хирам љубљаше Давида свагда. [*2 Сам 5, 11.]
2. А Соломон посла ка Хираму и поручи му:
3. Ти знаш да Давид отац мој није могао саградити дома имену Господа Бога својега од ратова којима га опколише, докле их Господ не положи под ноге његове.
4. А сада Господ Бог мој дао ми је мир одсвуда, немам ниједнога непријатеља ни зле сметње.
5. Зато, ево, велим да саградим дом имену Господа Бога својега, *као што је рекао Господ Давиду оцу мојему говорећи: Син твој, којега ћу посадити мјесто тебе на пријесто твој, он ће саградити дом имену мојему. [*2 Сам 7, 13.]
6. Зато заповједи сада нека ми насијеку дрва кедровијех на Ливану, а слуге ће моје бити са слугама твојим, а плату слугама твојим даћу ти како год речеш; јер ти знаш да у нас нема људи који умију сјећи дрва као Сидонци.
7. И кад Хирам чу ријечи Соломонове, обрадова се веома и рече: Да је благословен Господ данас који даде Давиду мудра сина над онијем народом великим.
8. И посла Хирам Соломону и поручи: Чуо сам чега ради си слао к мени; ја ћу учинити сву вољу твоју за дрва кедрова и за дрва јелова.
9. Моје ће слуге снијети с Ливана на море, и ја ћу их повезати у сплавове и спустити морем до мјеста које ми кажеш, и ондје ћу развезати, па их носи; а ти ћеш учинити моју вољу и дати храну чељади мојој.
10. И тако даваше Хирам Соломону дрва кедрова и дрва јелова, колико му бјеше воља.
11. А Соломон даваше Хираму двадесет тисућа кора пшенице за храну чељади његовој, и двадесет кора уља цијеђенога; толико даваше Соломон Хираму сваке године.
12. И Господ даде мудрост Соломону *како му бјеше обрекао, и бјеше мир између Хирама и Соломона, и ухватише вјеру међу собом. [*1 цар 3, 12.]
13. И одреди Соломон људе из свега Израиља, и би одређенијех тридесет тисућа људи.
14. И слаше их на Ливан по десет тисућа свакога мјесеца наизмјенце; један мјесец бијаху на Ливану, а два мјесеца код кућа својих. А *Адонирам бјеше над овијем посленицима. [*1 цар 4, 6.]
15. И имаше Соломон седамдесет тисућа носилаца и осамдесет тисућа тесача у планини,
16. Осим настојника Соломоновијех, који бијаху над тијем послом, три тисуће и триста, који управљају народом који пословаше тај посао.
17. И заповједи цар да сносе велико камење, скупоцјено камење за темељ дому, тесано камење.
18. И тесаху посленици Соломонови и посленици Хирамови и Гивлеји, и приправљаху дрво и камење да се зида дом."

  "1car6": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 6. 
Подизање храма.
---------------------------------
1. Четири стотине и осамдесете године по изласку синова Израиљевијех из земље Мисирске, четврте године царовања Соломонова над Израиљем, мјесеца Зифа, а то је други мјесец, поче зидати дом Господу.
2. А дом што га зида цар Соломон Господу бијаше у дужину од шездесет лаката, а у ширину од двадесет лаката, а у висину од тридесет лаката.
3. И бијаше тријем пред црквом двадесет лаката дуг, према ширини дома, а десет лаката широк пред домом.
4. И начини прозоре на дому изнутра широке, а споља уске.
5. И уза зид дому начини ходнике свуда унаоколо уза зид дому око цркве и светиње над светињама, и начини клијети свуда унаоколо.
6. Најдоњи ходник бјеше пет лаката широк, а средњи шест лаката широк, а трећи седам лаката широк; јер начини засјеке на дому споља унаоколо да се греде не улажу у зид од дома.
7. А кад зидаху дом, зидаху од камена, који довожаху сасвијем приготовљен, те се ни чекић ни сјекира нити какво оруђе гвоздено не чу у дому кад се зидаше.
8. Врата од средњега ходника бијаху на десној страни дома, и излажаше се на завојицу на средњи ходник, и из средњега на трећи.
9. Тако сазида дом, и доврши га, и покри дом гредама и даскама кедровијем.
10. И начини ходнике око цијелога дома од пет лаката у висину сваки, и састављаху их с домом греде кедрове.
11. Тада дође ријеч Господња Соломону говорећи:
12. То је дом што градиш; ако узидеш по мојим уредбама, и уствориш моје законе и уздржиш све моје заповјести ходећи по њима, потврдићу ти ријеч своју *коју сам рекао Давиду оцу твојему. [*2 Сам 7, 13.]
13. И становаћу међу синовима Израиљевијем, и нећу оставити народа својега Израиља.
14. И тако сазида Соломон дом, и доврши га.
15. И обложи зидове дому изнутра даскама кедровијем, од пода дома до врх зидова обложи дрветом изнутра; и под дому обложи даскама јеловијем.
16. И начини преграду од двадесет лаката од једне стране дома до друге од дасака кедровијех, од пода до врх зидова; и то начини унутра за шатор, за светињу над светињама.
17. А дом, црква напријед, бијаше од четрдесет лаката.
18. А по даскама кедровијем унутра у дому бјеху изрезане јабуке и цвјетови развијени, све од кедра, тако да се не виђаше нигдје камен.
19. И светињу над светињама уреди унутра у дому да се ондје намјести ковчег завјета Господњега.
20. А светиња над светињама унутра бјеше двадесет лаката дуга, и двадесет лаката широка, и двадесет лаката висока, и обложи је чистијем златом; тако обложи и олтар од кедра.
21. И тако обложи Соломон дом изнутра чистијем златом, и затеже златне ланце пред светињом над светињама, коју такођер обложи златом.
22. И сав дом обложи златом; тако и сав олтар пред светињом над светињама обложи златом.
23. А у светињи над светињама *начини два херувима од дрвета маслинова; десет лаката бјеше висок сваки. [*2 Мој 37, 7-9.]
24. А од пет лаката бјеше једно крило у херувима, и од пет лаката друго крило у херувима; десет лаката бјеше од краја једнога крила до краја другога крила.
25. Тако и други херувим бијаше од десет лаката; једне мјере и једне направе бјеху оба херувима.
26. Десет лаката бјеше висок један херувим, тако и други.
27. И намјести херувиме усред унутрашњег дома, и раширише херувими крила своја тако да крило једнога тицаше у један зид, а крило другога херувима тицаше у други зид, а усред дома тицаху крила једно у друго.
28. И обложи херувиме златом.
29. А све зидове дому унаоколо искити резанијем херувимима и палмама и развијенијем цвјетовима изнутра и споља.
30. И под дому обложи златом изнутра и споља.
31. И на уласку у светињу над светињама начини двокрилна врата од дрвета маслинова, којима прагови с довратницима бјеху на пет углова.
32. И на тијем двокрилнијем вратима од дрвета маслинова изреза херувиме и палме и развијене цвјетове, и обложи их златом, и херувиме и палме обложи златом.
33. Тако на уласку у цркву начини прагове од дрвета маслинова на четири угла;
34. И врата двокрилна од дрвета јелова; на двије се стране отвараше једно крило, и на двије стране отвараше се друго крило.
35. И изреза на њима херувиме и палме и развијене цвјетове, и обложи златом све што бјеше изрезано.
36. Потом начини тријем унутрашњи од три реда тесанога камена и једнога реда дрвета кедрова стругана.
37. *Четврте године мјесеца Зифа би постављен темељ дому Господњему; [*1 цар 6, 1.]
38. А једанаесте године мјесеца Вула, који је осми мјесец, сврши се дом са свијем стварима својим и са свијем што му припада. Тако га сазида за седам година."

  "1car7": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 7. 
Подизање царских двораца; стубови и посуђе храма.
---------------------------------
1. Потом *зида Соломон себи дом тринаест година, и сврши га. [*1 цар 9, 10.]
2. Сазида и дом из шуме Ливанске, сто лаката дуг и педесет лаката широк и тридесет лаката висок, на четири реда ступова кедровијех, с гредама кедровијем сврх ступова.
3. И бјеше покривен дрветом кедровијем горе на гредама, које бијаху на четрдесет и пет ступова, по петнаест у једном реду.
4. И прозора бијаху три реда, прозор над прозором у три реда.
5. И сва врата и прагови бјеху на четири угла, и прозори, и један прозор бјеше према другом у три реда.
6. И начини тријем од ступова, педесет лаката дуг и тридесет лаката широк; и тај тријем бјеше спријед, и ступови и греде бијаху спријед.
7. И начини тријем у којем бјеше пријесто гдје суђаше, тријем судски, који бијаше обложен кедром од пода до врха.
8. И у његовој кући гдје живљаше бијаше други тријем иза онога тријема, посао бијаше исти. Начини дом и кћери Фараоновој, *којом се ожени Соломон, као тај тријем. [*1 цар 3, 1.]
9. Све ово бјеше од скупоцјенога камена, тесанога на мјеру и пилом сјеченога, изнутра и споља од пода до крова, и споља до великога тријема.
10. И темељ бијаше од камења скупоцјенога, камења великога, од десет лаката и од осам лаката.
11. А озго бијаше камење скупоцјено на мјеру тесано и даске кедрове.
12. И велики тријем унаоколо имаше три реда камења тесанога и један ред кедровијех брвана, као тријем унутрашњи дома Господњега и као тријем истога дома.
13. И посла цар Соломон и позва Хирама из Тира.
14. А он бијаше син једне удовице од племена Нефталимова, а отац му бјеше из Тира, умјетник мједарски, *врло вјешт и разуман, те умијаше свашта градити од мједи; он дошав к цару Соломону, изради му сав посао. [*2 Мој 31, 3.]
15. Сали *два ступа од мједи, један ступ бјеше од осамнаест лаката у висину, а унаоколо од дванаест лаката; такви бјеше и други ступ. [*2 цар 25, 17.]
16. И начини два оглавља да се метну озго на ступове, саливена од мједи; пет лаката бјеше високо једно оглавље и пет лаката бјеше високо друго оглавље.
17. И плетенице испреплетане и врвце као вериге начини на оглавља, која бијаху наврх ступова, седам на једно оглавље и седам на друго оглавље.
18. Тако начини на ступове и два реда шипака на једну плетеницу унаоколо да покривају оглавље које бијаше на врху; тако начини и на другом оглављу.
19. И на та два оглавља наврх ступова у тријему бијаху начињени лиљани од четири лакта.
20. И на два оглавља на два ступа бијаху озго и према средини под плетеницама шипци, којих бијаше двјеста у два реда унаоколо на једном и на другом оглављу.
21. И постави те ступове у тријему црквеном, и поставивши десни ступ назва га Јахин, потом поставивши ступ лијеви назва га Воас.
22. И наврх ступова намјести израђено цвијеће лиљаново. И тако се свршише ступови.
23. И сали море; десет лаката бјеше му од једнога краја до другога, округло унаоколо, а пет лаката бјеше високо, а унаоколо му бјеше тридесет лаката.
24. И испод краја његова бијаху испупчене као јабуке свуда унаоколо по десет на један лакат, којима бјеше опточено море унаоколо, два реда јабука бјеше саливено с њим.
25. И стајаше на дванаест волова; три гледаху на сјевер, три гледаху на запад, три гледаху на југ, а три гледаху на исток; а море стајаше на њима озго, и задња страна свијех њих бијаше унутра.
26. Дебљина му бијаше с подланице, а крај му бијаше као крај у чаше, као цвијет лиљанов, а примаше двије тисуће вата.
27. И начини десет подножја од мједи, у дужину од четири лакта бјеше свако подножје, а у ширину од четири лакта, а у висину од три лакта.
28. А направа бјеше у свакога подножја оваква: Оплата бијаше у њих унаоколо, и оплата бијаше између углова.
29. А на оплати међу угловима бијаху лавови и волови и херувими; а на угловима бијаше ступац озго, а испод лавова и волова бијаше вијенац кован.
30. И под сваким подножјем бијаху по четири точка од мједи с плочама мједенијем, и на четири угла бијаху као рамена, и под сваком умиваоницом бијаху та рамена саливена према сваком вијенцу.
31. Дубина умиваоници од врха до дна над ступцем бијаше с лакта, и у врху бијаше округла као и ступац који бијаше од подруг лакта, и по врху јој бијаше резано, а оплата јој бијаше на четири угла, не округла.
32. И тако по четири точка бијаху под том оплатом, и осовине точковима излажаху на подножју, и сваки точак бијаше висок подруг лакта.
33. И направа у тијех точкова бијаше као направа у точкова колских; осовине њихове, главчине, наплаци и паоци, све бјеше ливено.
34. И четири рамена бијаху на четири угла у свакога подножја, из подножја излажаху његова рамена.
35. А озго у подножја бијаше висине по лакта, која бјеше свуда округла, и озго на подножју бјеху стране његове и оплате које излажаху из њега.
36. И по странама његовијем и по оплатама његовијем изреза херувиме, лавове и палме, једно до другога уз вијенце унаоколо.
37. На тај начин начини десет подножја; сва бијаху једнако саливена, једне мере и једне направе.
38. И начини десет умиваоница од мједи; по четрдесет вата узимаше једна умиваоница, и свака умиваоница бијаше од четири лакта; по једна умиваоница стајаше на сваком подножју од десет подножја.
39. И намјести пет подножја на десној страни дома, а пет на лијевој страни дома, а море намјести на десну страну дома према истоку с југа.
40. Тако начини Хирам умиваонице и лопате и котлиће; и сврши Хирам сав посао који ради цару Соломону за дом Господњи:
41. Два ступа и два оглавља округла наврх два ступа, и двије плетенице да покривају она два оглавља округла наврх ступова.
42. И четири стотине шипака на двије плетенице; два реда шипака на свакој плетеници, да покривају два оглавља округла наврх ступова;
43. И десет подножја, и десет умиваоница на њима;
44. И море једно, и волова дванаест под морем;
45. И лонце и лопате и котлиће; а сви судови што начини Хирам цару Соломону за дом Господњи бјеху од мједи углађене.
46. То је цар саливао у равници Јорданској у земљи иловачи између Сохота и Сартана.
47. И Соломон не измјери тијех судова, јер их бјеше врло много, не тражише тежине мједи.
48. Начини Соломон и све друго посуђе за дом Господњи: Златни олтар, и златни сто на ком стајаху хљебови постављени,
49. И пет свијетњака с десне стране и пет с лијеве стране пред светињом од чистога злата, и цвјетове и жишке и усекаче од злата,
50. И чаше и виљушке и котлиће и кадионице и машице од чистога злата; и чепови на вратима унутрашњега дома, светиње над светињама, и чепови на вратима црквенијем бијаху од злата.
51. И тако се сврши сав посао, који уради цар Соломон дому Господњему; и унесе Соломон што бјеше посветио Давид отац његов, сребро и злато и судове, и остави у ризницу дома Господњега."

  "1car8": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 8. 
Освећење храма и Соломонова молитва и жртва.
---------------------------------
1. Тада сабра Соломон старјешине Израиљеве и све главаре племенске, кнезове домова отачких синова Израиљевијех, к себи у Јерусалим да се пренесе ковчег завјета Господњега из града Давидова, а то је Сион.
2. И скупише се к цару Соломону сви људи Израиљеви мјесеца Етанима на празник, а тај је мјесец седми.
3. И кад дођоше све старјешине Израиљеве, подигоше свештеници ковчег;
4. И пренесоше ковчег Господњи и шатор од састанка и све судове свете што бјеху у шатору; пренесоше их свештеници и Левити.
5. А цар Соломон и сав збор Израиљев, који се сабра к њему, *принесоше с њим пред ковчегом оваца и говеда толико да се не могаше ни избројити ни прорачунати од мноштва. [*2 Сам 6, 13.]
6. И унесоше свештеници ковчег завјета Господњега на његово мјесто, у унутрашњи дом, у светињу над светињама, под крила херувимима.
7. Јер херувимима бијаху раширена крила над мјестом гдје ће стајати ковчег, и заклањаху херувими ковчег и полуге његове озго.
8. И *повукоше му полуге тако да се крајеви виђаху у светињи на предњој страни светиње над светињама, али се напоље не виђаху; и ондје осташе до данашњега дана. [*2 Мој 25, 14, 15.]
9. У ковчегу не бјеше ништа осим двије плоче камене, које метну у њ Мојсије на Хориву, кад Господ учини завјет са синовима Израиљевијем пошто изидоше из земље Мисирске.
10. А кад свештеници изидоше из светиње, *облак напуни дом Господњи, [*2 Мој 40, 34, 35.]
11. Те не могаху свештеници стајати да служе од облака; јер се славе Господње напуни дом Господњи.
12. Тада рече Соломон: Господ је рекао *да ће наставати у мраку. [*2 Мој 20, 21; 5 Мој 4, 11.]
13. Сазидах дом теби за стан, мјесто да у њему наставаш довијека.
14. И окренувши се лицем својим, цар благослови сав збор Израиљев, а сав збор Израиљев стајаше.
15. И рече: Благословен да је Господ Бог Израиљев који је говорио својим устима Давиду оцу мојему, и испунио руком својом говорећи:
16. Од онога дана кад изведох из Мисира народ свој Израиља, не изабрах ниједнога града међу свијем племенима Израиљевијем да се сазида дом гдје би било име моје, него изабрах Давида да буде над народом мојим Израиљем.
17. *И науми Давид, отац мој, да сазида дом имену Господа Бога Израиљева. [*2 Сам 7, 2.]
18. Али Господ рече Давиду, оцу мојему: Што си наумио сазидати дом имену мојему, добро си учинио што си то наумио;
19. Али нећеш ти сазидати тога дома, него син твој који ће изаћи из бедара твојих, он ће сазидати дом имену мојему.
20. И тако испуни Господ ријеч своју коју рече; јер устах на мјесто оца својега Давида и сједох на пријесто Израиљев, као што рече Господ, и сазидах овај дом имену Господа Бога Израиљева.
21. И одредих овдје мјесто ковчегу у ком је завјет Господњи што је учинио с оцима нашим кад их је извео из земље Мисирске.
22. Потом стаде Соломон пред олтар Господњи пред свијем збором Израиљевијем и подиже руке своје к небу,
23. И рече: Господе Боже Израиљев! Нема Бога таквога какав си ти горе на небу ни доље на земљи, који чуваш завјет и милост слугама својим које ходе пред тобом свијем срцем својим;
24. Који си испунио слузи својему Давиду, оцу мојему, што си му рекао; што си устима својим рекао, то си руком својом испунио, као што се види данас.
25. Сада, дакле, Господе Боже Израиљев, држи слузи својему Давиду, оцу мојему, што си му рекао говорећи: Неће ти нестати човјека испред мене који би сједио на пријестолу Израиљеву само ако синови твоји ушчувају пут свој ходећи преда мном, као што си ти ходио преда мном.
26. Сада, дакле, Боже Израиљев, нека се потврди ријеч твоја коју си рекао слузи својему Давиду, оцу мојему.
27. Али *хоће ли доиста Бог становати на земљи? Ето, небо и небеса над небесима не могу те обухватити, а камоли овај дом што га сазида? [*Ис 66, 1; Дап 7, 49; 17, 24.]
28. Али погледај на молитву слуге својега и на молбу његову, Господе Боже мој, чуј вику и молитву којом ти се данас моли слуга твој;
29. Да буду очи твоје отворене над домом овијем дан и ноћ, над овијем мјестом за које си рекао: *Ту ће бити име моје; да чујеш молитву којом ће се молити слуга твој на овом мјесту. [*5 Мој 12, 11.]
30. Чуј молбу слуге својега и народа својега Израиља којом ће се молити на овом мјесту; чуј с мјеста гдје станујеш, с неба, чуј и смилуј се.
31. Кад ко згријеши ближњему својему, те му се да заклетва да се закуне и заклетва дође пред твој олтар у овом дому,
32. Ти чуј с неба, и учини и суди слугама својим осуђујући кривца и дјела његова обраћајући на његову главу, а правога правдајући и плаћајући му по правди његовој.
33. Кад разбију непријатељи народ твој Израиља зато што ти згријеше, па се обрате к теби и даду славу имену твојему, и помоле ти се и замоле те у овом дому,
34. Ти чуј с неба и опрости гријех народу својему Израиљу, и доведи их опет у земљу коју си дао оцима њиховијем.
35. Кад се затвори небо, те не буде дажда зато што згријеше теби, па ти се замоле на овом мјесту и даду славу имену твојему и од гријеха се својега обрате, кад их намучиш,
36. Ти чуј с неба и опрости гријех слугама својим и народу својему Израиљу показав им пут добри којим ће ходити, и пусти дажд на земљу своју коју си дао народу својему у нашљедство.
37. Кад буде глад у земљи, кад буде помор, суша, медљика, скакавци, гусјенице, или кад га притијесни непријатељ његов у земљи његовој властитој, или какво год зло, каква год болест,
38. Сваку молбу и сваку молитву која буде од кога год човјека или од свега твојега народа Израиља, ко позна муку срца својега и подигне руке своје у овом дому,
39. Ти чуј с неба, из стана својега, и смилуј се и учини и подај свакоме по свијем путовима његовијем које знаш у срцу његову; јер ти сам знаш срца свијех синова човјечијих;
40. Да те се боје докле су год живи на земљи коју си дао оцима нашим.
41. И странац који није од твојега народа Израиља, него дође из даљне земље имена твојега ради,
42. (Јер ће се чути за име твоје велико и за руку твоју крјепку и мишицу твоју подигнуту) кад дође и помоли се у овом дому,
43. Ти чуј с неба, из стана својега, и учини све за што повиче к теби онај странац, да би познали име твоје сви народи на земљи и бојали се тебе као народ твој Израиљ и да би знали да је име твоје призвано над овијем домом који сазидах.
44. Кад народ твој изиде на војску на непријатеља својега путем којим га пошљеш, и помоле се Господу обративши се ка граду који си изабрао, и к дому који сам сазидао имену твојему,
45. Чуј с неба молбу њихову и подај им правицу.
46. Кад ти згријеше, јер нема човјека који не гријеши, и разгњевивши се на њих, даш их непријатељима њиховијем, те их заробе и одведу у земљу непријатељску далеко или близу,
47. Ако се дозову у земљи у коју буду одведени у ропство, и обрате се и стану ти се молити у земљи онијех који их заробише и реку: Сагријешисмо и зло учинисмо, скривисмо,
48. И тако се обрате к теби свијем срцем својим и свом душом својом у земљи непријатеља својих који их заробе, и помоле ти се окренувши се к земљи својој коју си дао оцима њиховијем, ка граду који си изабрао, и к дому који сам сазидао имену твојему,
49. Тада чуј с неба, из стана својега, молбу њихову и молитву њихову, и подај им правицу,
50. И опрости народу својему што ти буду згријешили и све пријеступе којима ти буду преступили, и умилостиви им оне који их заробе да се смилују на њих.
51. Јер су твој народ и твоје нашљедство које си извео из Мисира, усред пећи гвоздене.
52. Нека буду очи твоје отворене на молбу слуге твојега и на молбу народа твојега Израиља, и чуј их кад те год призову.
53. Јер си их ти одвојио себи за нашљедство од свијех народа на земљи, као што си рекао преко Мојсија слуге својега кад си извео оце наше из Мисира, Господе, Господе!
54. А кад Соломон, молећи се Господу, сврши сву ову молбу и молитву, уста испред олтара Господњега гдје бјеше клекао и руке своје подигао к небу;
55. И стојећи, *благослови сав збор Израиљев гласом великим говорећи: [*2 Сам 6, 18.]
56. Благословен да је Господ који је смирио народ свој Израиља, као што је говорио; *није изостала ниједна ријеч од свијех добријех ријечи његовијех које је говорио преко Мојсија, слуге својега. [*ИНав 21, 45.]
57. Да Господ Бог наш буде с нама као што је био с оцима нашим, да нас не остави и не напусти.
58. Него нека пригне срце наше к себи да бисмо ходили свијем путовима његовијем и држали заповијести његове и уредбе његове и законе његове што је заповједио оцима нашим.
59. И нека буду ове ријечи моје, којима се молих Господу, близу Господа Бога нашега дан и ноћ, да би давао правицу слузи својему и народу својему Израиљу у свако доба;
60. Да би познали сви народи на земљи да је Господ сам Бог и да нема другога.
61. И нека срце ваше буде цијело према Господу Богу нашем, да ходите по уредбама његовијем и држите заповијести његове као данас.
62. Тада цар и сав Израиљ с њим принесоше жртве пред Господом.
63. И Соломон принесе на жртву захвалну, коју принесе Господу, двадесет и двије тисуће волова и сто и двадесет тисућа оваца. Тако посветише дом Господњи цар и сви синови Израиљеви.
64. У тај дан посвети цар средину тријема који је пред домом Господњим; јер ондје принесе жртве паљенице и даре и претилину од жртава захвалнијех; јер мједени олтар који бијаше пред Господом бијаше малећ и не могаху на њ стати жртве паљенице и дари и претилина од жртава захвалнијех.
65. И у то вријеме празнова Соломон празник и сав Израиљ с њим, сабор велик од уласка у Емат до потока Мисирскога, пред Господом Богом нашим, седам дана и опет седам дана, то је четрнаест дана.
66. А у осми дан отпусти народ; и благословише цара и отидоше к шаторима својим радујући се и веселећи се у срцу за све добро што учини Господ Давиду, слузи својему, и Израиљу, народу својему."

  "1car9": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 9. 
Бог говори са Соломоном. Соломон подиже градове; његова морнарица.
---------------------------------
1. А кад Соломон сврши дом Господњи и дом царски и све што жељаше Соломон и рад бијаше начинити,
2. Јави се Господ Соломону други пут, *као што му се бјеше јавио у Гаваону; [*1 цар 3, 5.]
3. И рече му Господ: Услишио сам молбу твоју и молитву твоју којом си ми се молио; посветио сам тај дом који си сазидао *да ту намјестим име своје довијека; и очи ће моје и срце моје бити ондје вазда. [*1 цар 8, 29.]
4. А ти, ако узидеш преда мном како је ишао Давид отац твој с цијелијем и правијем срцем творећи све што сам ти заповједио и држећи уредбе моје и законе моје,
5. Утврдићу пријесто царства твојега над Израиљем навијек, *као што сам казао Давиду, оцу твојему, говорећи: Неће ти нестати човјека на пријестолу Израиљеву. [*2 Сам 7, 12.]
6. Али ако се ви и синови ваши одвратите од мене и не уздржите заповијести мојих и уредаба мојих које сам вам дао, и отидете и станете служити другим боговима и клањати им се,
7. *Тада ћу истријебити Израиља са земље коју сам вам дао, и овај дом који сам посветио имену својему, одбацићу од себе, и Израиљ ће постати прича и подсмијех међу свијем народима; [*5 Мој 4, 26.]
8. А дом овај колико је славан, ко год прође мимо њ, зачудиће се и запиштаће и рећи ће: Зашто учини Господ ово од ове земље и од овога дома?
9. И одговараће се: Јер одусташе Господа Бога својега који изведе оце њихове из земље Мисирске, и узеше друге богове, и клањаше им се и служише им; зато пусти на њих Господ све ово зло.
10. А *кад прође двадесет година, у које сазида Соломон ова два дома, дом Господњи и дом царски, [*1 цар 6, 38; 7, 1.]
11. А Хирам, цар Тирски, даде Соломону дрва кедровијех и дрва јеловијех и злата колико му год воља бјеше, тада цар Соломон даде Хираму двадесет градова у земљи Галилејској.
12. И дође Хирам из Тира да види градове које му даде Соломон, али не бише му по вољи.
13. Па рече: Какви су то градови што си ми их дао, брате? И назва их: Земља Кавул; и оста им то име до данас.
14. А Хирам бјеше послао цару сто и двадесет таланата злата.
15. И тако цар Соломон одреди људе, те сазида дом Господњи и дом свој и Милон, и зидове око Јерусалима, и Асор и Мегидон и Гезер.
16. Јер Фараон, цар Мисирски, изиде и узе Гезер, и спали га огњем, и *поби Хананеје који живљаху у граду, и даде га у прћију кћери својој, жени Соломоновој. [*ИНав 16, 10.]
17. А Соломон сазида Гезер и Вет-Орон Доњи.
18. И Валат и Тадмор у пустињи у земљи,
19. И све градове у којима Соломон имаше житнице, и градове у којима му бијаху кола, и градове у којима му бијаху коњици, и што год Соломону би воља зидати у Јерусалиму и на Ливану и у свој земљи царства својега.
20. И сав народ који бјеше остао од Амореја, Хетеја, Ферезеја, Јевеја и Јевусеја, који не бијаху од синова Израиљевијех,
21. Синове њихове, који бјеху остали иза њих у земљи, којих не могоше синови Израиљеви истријебити, њих Соломон нагна да плаћају данак и робују до данашњега дана.
22. А од синова Израиљевијех не учини ниједнога робом, него бијаху војници и слуге његове и кнезови, војводе његове, и заповједници над колима његовијем и над коњицима његовијем.
23. И бјеше главнијех настојника над послом Соломоновијем пет стотина и педесет, који управљаху народом који рађаше посао.
24. А кћи Фараонова пресели се из града Давидова у дом свој који јој сазида. Тада сазида и Милон.
25. И Соломон приношаше три пута на годину жртве паљенице и жртве захвалне на олтару који начини Господу, и кађаше на олтару који бјеше пред Господом, кад сврши дом.
26. И лађе начини цар Соломон у Есион-Гаверу, који је код Елота на обали Црвенога мора у земљи Едомској.
27. И *посла Хирам на тијем лађама слуге своје, лађаре вјеште мору, са слугама Соломоновијем; [*1 цар 10, 11.]
28. И дођоше у Офир, и узеше оданде злата четири стотине и двадесет таланата, и донесоше цару Соломону."

  "1car10": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 10. 
Царица Савска походи Соломона. Богатство и слава Соломонова.
---------------------------------
1. А *царица Савска чу глас о Соломону и о имену Господњем, и дође да га искуша загонеткама. [*Мт 12, 42.]
2. И дође у Јерусалим са силном пратњом, с камилама које ношаху мириса и злата врло много и драгога камења; и дошавши к Соломону, говори с њим о свему што јој бјеше у срцу.
3. И Соломон јој одговори на све ријечи њезине; не бјеше од цара сакривено ништа да јој не би одговорио.
4. А кад царица Савска видје сву мудрост Соломонову и дом који бјеше сазидао,
5. И јела на столу његову и станове слуга његовијех и дворбу дворана његовијех и одијело њихово, и пехарнике његове и жртве његове паљенице које приношаше у дому Господњем, она дође изван себе;
6. Па рече цару: Истина је што сам чула у својој земљи о стварима твојим и о мудрости твојој.
7. Али не хтјех вјеровати што се говораше докле не дођем и видим својим очима; а гле, ни пола ми није казано; твоја мудрост и доброта надвишује глас који сам слушала.
8. Благо људима твојим, благо слугама твојим који једнако стоје пред тобом и слушају мудрост твоју.
9. Да је благословен Господ Бог твој којему си омилио, те посади те на пријесто Израиљев; јер Господ љуби Израиља увијек, и постави те царем да судиш и дијелиш правицу.
10. Потом даде цару сто и двадесет таланата злата и врло много мириса и драгог камења; нигда више не дође толико таквих мириса колико даде царица Савска цару Соломону.
11. И *лађе Хирамове, које доношаху злато из Офира, донесоше из Офира врло много дрвета алмугима и драгога камења. [*1 цар 9, 27.]
12. И начини цар од тога дрвета алмугима заграду у дому Господњем и у дому царском, и харфе и псалтире за пјеваче; нигдје се више није довезло таквога дрвета алмугима, нити се видјело до данашњега дана.
13. А цар Соломон даде царици Савској што год зажеље и заиска, осим онога што јој даде сам по могућству цара Соломона. Потом она отиде и врати се у земљу своју са слугама својим.
14. А злата што дохођаше Соломону сваке године, бјеше шест стотина и шездесет и шест таланата,
15. Осим онога што дохођаше од трговаца и онијех који продаваху мирисе и од свијех царева Арапских и управитеља земаљских.
16. И цар Соломон начини двјеста штитова од кованога злата, шест стотина сикала злата дајући на један штит;
17. И *три стотине малијех штитова од кованога злата, по три мине злата дајући на сваки штитић; и остави их цар у дому од шуме Ливанске. [*1 цар 14, 26.]
18. И начини цар велик пријесто од слонове кости и обложи га чистијем златом.
19. Шест басамака бјеше у пријестола, и врх округао бјеше озад на пријестолу, и ручице бјеху с обје стране сједишта, и два лава стајаху покрај тијех ручица.
20. И дванаест лавова стајаху на шест басамака отуд и одовуд. Не би такав начињен ни у којем царству.
21. И сви судови из којих пијаше цар Соломон бијаху златни, и сви судови у дому од шуме Ливанске бијаху од чистога злата; од сребра не бјеше ништа; сребро бјеше ништа за времена Соломонова.
22. Јер цар имаше лађе Тарсиске на мору с лађама Хирамовијем; једанпут у три године враћаху се лађе Тарсиске доносећи злато и сребро, слонове кости, мајмуне и пауне.
23. Тако цар Соломон бијаше већи од свијех царева земаљских богатством и мудрошћу.
24. И из цијеле земље тражаху да виде Соломона, да чују мудрост његову коју му даде Господ у срце.
25. И доношаху му сви даре, судове сребрне и судове златне, и хаљине и оружје, и мирисе, и коње и мазге, сваке године.
26. Тако накупи Соломон кола и коњика, и имаше тисућу и четири стотине кола и дванаест тисућа коњика, које разреди по градовима гдје му бијаху кола и код себе у Јерусалиму.
27. И учини цар, те у Јерусалиму бијаше сребра као камења и кедровијех дрва као дивљих смокава које расту по пољу, тако много.
28. И довођаху Соломону коње из Мисира и свакојаки трг, јер трговци цареви узимаху трг различан за цијену.
29. И долажаху кола из Мисира по шест стотина сикала сребра, а коњ по сто и педесет. И тако сви цареви Хетејски и цареви Сирски добијаху коње преко њих."

  "1car11": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 11. 
Жене, идолопоклонство, непријатељи и смрт Соломонова.
---------------------------------
1. Али *цар Соломон љубљаше многе жене туђинке, осим кћери Фараонове, Моавке, Амонке, Едомке, Сидонке и Хетејке, [*5 Мој 17, 17.]
2. Од овијех народа за које бјеше рекао Господ синовима Израиљевим: *Не идите к њима и они да не долазе к вама, јер ће занијети срце ваше за својим боговима. За њих приону Соломон љубећи их. [*2 Мој 34, 16.]
3. Те имаше жена царица седам стотина и три стотине иноча; и жене његове занесоше срце његово.
4. И кад остарје Соломон, жене занесоше срце његово за туђим боговима; и срце његово не би цијело према Господу Богу његову као што је било срце Давида, оца његова.
5. И Соломон хођаше за Астаротом, богињом Сидонском, и за Мелхомом, гадом Амонским.
6. И чињаше Соломон што бјеше зло пред Господом и не хођаше сасвијем за Господом као Давид, отац његов.
7. Тада сагради Соломон висину *Хемосу, гаду Моавском, † на гори према Јерусалиму, и Молоху, гаду Амонском. [*4 Мој 21, 29; † 2 цар 23, 13.]
8. Тако учини свијем женама туђинкама, те кађаху и приношаху жртве својим боговима.
9. А Господ се разгњеви на Соломона што се одврати срце његово од Господа Бога Израиљева, *који му се бјеше јавио два пута. [*1 цар 3, 5; 9, 2.]
10. И бјеше му заповједио да не иде за другим боговима, а он не одржа што му Господ заповједи.
11. И рече Господ Соломону: Што се то нађе на теби и нијеси држао завјета мојега ни уредаба мојих, које сам ти заповједио, зато ћу отргнути од тебе царство и даћу га слузи твојему.
12. Али за твојега вијека нећу то учинити због Давида оца твојега, него ћу га отргнути из руку сина твојега,
13. Али нећу отргнути свега царства; једно ћу племе дати сину твојему због Давида, слуге својега, и због Јерусалима који изабрах.
14. И подиже Господ противника Соломону, Адада Идумејца, који бијаше од царскога рода у Идумеји.
15. Јер, *кад Давид бијаше у Идумеји и Јоав војвода дође да покопа побијене, поби све мушкиње у Идумеји. [*2 Сам 8, 14.]
16. Јер Јоав оста ондје шест мјесеца са свијем Израиљем докле не поби све мушкиње у Идумеји.
17. Тада утече Адад с неколико Идумејаца, слуга оца својега, и отиде у Мисир; а Адад бјеше тада дијете.
18. И отишавши из Мадијама, дођоше у Фаран; и узевши са собом људе из Фарана, дођоше у Мисир к Фараону цару Мисирском, који му даде кућу и одреди му храну, а даде му и земље.
19. И Адад нађе велику милост у Фараона, те га ожени сестром жене своје, сестром царице Тахпенесе.
20. И сестра Тахпенесина роди му сина Генувата, којега отхрани Тахпенеса у двору Фараонову, и бјеше Генуват у двору Фараонову међу синовима Фараоновијем.
21. А кад Адад чу у Мисиру да је Давид починуо код отаца својих и да је умро Јоав војвода, рече Адад Фараону: Пусти ме да идем у своју земљу.
22. А Фараон му рече: А шта ти је мало код мене, те хоћеш да идеш у своју земљу? А он рече: Ништа, али ме пусти.
23. Подиже му Бог још једнога противника, Резона, сина Елијадина, који бјеше побјегао од господара својега Ададезера, цара Совскога.
24. И скупив к себи људе, поста старјешина од чете *кад их Давид убијаше; потом отишавши у Дамаск, осташе ондје и овладаше Дамаском. [*2 Сам 10, 18.]
25. И бјеше противник Израиљев свега вијека Соломонова, и то осим зла које чињаше Адад; и мржаше на Израиља царујући у Сирији.
26. И Јеровоам, син Наватов, Ефраћанин из Сариде, чија мати бјеше по имену Серуја, жена удовица, слуга Соломонов, подиже се на цара.
27. А ово би узрок зашто се подиже на цара: Соломон грађаше Милон и зазиђиваше пролом града Давида, оца својега;
28. А Јеровоам бијаше крјепак и храбар; зато видећи Соломон младића да настаје за послом, постави га над свијем данцима дома Јосифова.
29. Па у то вријеме кад Јеровоам отиде из Јерусалима, нађе га на путу Ахија Силомљанин пророк имајући на себи нову хаљину, и бијаху њих двојица сами у пољу.
30. И Ахија узе нову хаљину која бјеше на њему и раздрије је на дванаест комада.
31. И рече Јеровоаму: Узми десет комада, јер овако вели Господ Бог Израиљев: Ево, истргнућу царство из руке Соломонове и даћу теби десет племена.
32. Само ће једно племе остати њему због слуге мојега Давида и због града Јерусалима, који изабрах између свијех племена Израиљевих.
33. Јер оставише мене и поклонише се Астароти, богињи Сидонској, и Хемосу, богу Моавском, и Мелхому, богу синова Амоновијех, и не ходише путовима мојим чинећи што је право преда мном, уредбе моје и законе моје, као Давид отац његов.
34. Али нећу узети царства из руку његовијех, него ћу га оставити нека влада докле је год жив због Давида, слуге својега, којега изабрах, који је држао заповијести моје и уредбе моје.
35. *Него ћу узети царство из руку сина његова и даћу теби од њега десет племена. [*1 цар 12, 16.]
36. А сину ћу његову дати једно племе да буде видјело Давиду, слузи мојему, вазда преда мном у граду Јерусалиму, који изабрах да у њему намјестим име своје.
37. Тебе ћу, дакле, узети да царујеш над свијем што ти душа жели, и бићеш цар над Израиљем.
38. И ако узаслушаш све што ти заповједим, и узидеш мојим путовима и ушчиниш што је право преда мном, држећи уредбе моје и заповијести моје, као што је чинио Давид слуга мој, бићу с тобом и сазидаћу ти тврд дом као што сам сазидао Давиду, и даћу ти Израиља.
39. И мучићу сјеме Давидово за то, али не свагда.
40. Зато тражаше Соломон да убије Јеровоама; али се Јеровоам подиже и побјеже у Мисир к Сисаку, цару Мисирском, и би у Мисиру док не умрије Соломон.
41. А остала дјела Соломонова и што је год чинио, и мудрост његова није ли то записано у књизи дјела Соломоновијех?
42. А царова Соломон у Јерусалиму над свијем Израиљем четрдесет година.
43. И почину Соломон код отаца својих, и би погребен у граду Давида, оца својега; а Ровоам, син његов, зацари се на његово мјесто."

  "1car12": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 12. 
Десет племена се буни и бира Јеровоама за цара; идолопоклонство Јеровоамово.
---------------------------------
1. Тада отиде Ровоам у Сихем, јер се ондје скупи сав Израиљ да га зацаре.
2. А Јеровоам, син Наватов, *који још бијаше у Мисиру побјегавши онамо од цара Соломона, кад чу, он још оста у Мисиру. [*1 цар 11, 40.]
3. Али послаше и дозваше га. Тако Јеровоам и сав збор Израиљев дођоше и рекоше Ровоаму говорећи:
4. Твој је отац метнуо на нас тежак јарам; него ти сада олакшај љуту службу оца својега и тешки јарам који је метнуо на нас, пак ћемо ти служити.
5. А он им рече: Идите, па до три дана дођите опет к мени. И народ отиде.
6. Тада цар Ровоам учини вијеће са старцима који стајаше пред Соломоном, оцем његовијем, док бијаше жив и рече: Како свјетујете да одговорим народу?
7. А они му одговорише говорећи: Ако данас угодиш народу и послушаш их и одговориш им лијепијем ријечима, они ће ти бити слуге свагда.
8. Али он остави свјет што га свјетоваше старци и учини вијеће с младићима који одрастоше с њим и који стајаху пред њим.
9. И рече им: Шта ви свјетујете да одговоримо народу који ми рекоше говорећи: Олакшај јарам који је метнуо на нас твој отац?
10. Тада му одговорише младићи који одрастоше с њим, и рекоше: Овако кажи народу што ти рече: Твој је отац метнуо на нас тежак јарам, него нам ти олакшај; овако им реци: Мој је мали прст дебљи од бедара оца мојега.
11. Отац је мој метнуо на вас тежак јарам, а ја ћу још дометнути на ваш јарам; отац вас је мој шибао бичевима, а ја ћу вас шибати бодљивијем бичевима.
12. А трећи дан дође Јеровоам и сав народ к Ровоаму, како им бјеше казао цар рекавши: Дођите опет к мени до три дана.
13. И цар одговори оштро народу оставивши свјет што га свјетоваше старци;
14. И рече им како га свјетоваше младићи говорећи: Мој је отац метнуо на вас тежак јарам, а ја ћу још дометнути на јарам ваш; отац вас је мој шибао бичевима, а ја ћу вас шибати бодљивијем бичевима.
15. И цар оглуши се народа, јер Господ бјеше тако уредио да би потврдио ријеч своју *што је рекао преко Ахије Силомљанина Јеровоаму, сину Наватову. [*1 цар 11, 31.]
16. А кад видје сав Израиљ гдје их се цар оглуши, одговори народ цару говорећи: *Какав дио ми имамо с Давидом? Немамо нашљедства са сином Јесејевијем. У шаторе своје, Израиљу! А ти, Давиде, сад гледај своју кућу. Тако отиде Израиљ у шаторе своје. [*2 Сам 20, 1.]
17. Само над синовима Израиљевијем који живљаху по градовима Јудинијем, зацари се Ровоам.
18. И цар Ровоам посла Адорама који бијаше над данком; али га сав Израиљ засу камењем, те погибе, а цар Ровоам брже сједе на кола, те побјеже у Јерусалим.
19. Тако отпаде Израиљ од дома Давидова до данашњега дана.
20. И кад чу сав Израиљ да се вратио Јеровоам, пославши дозваше га на скупштину и поставише га царем над свијем Израиљем. Не приста за домом Давидовијем ниједно племе осим самога племена Јудина.
21. А Ровоам дошав у Јерусалим, сазва сав дом Јудин и племе Венијаминово, сто и осамдесет тисућа одабранијех војника, да завојште на дом Израиљев да поврате царство Ровоаму, сину Соломонову.
22. Али дође ријеч Божја Семеју, човјеку Божијему, говорећи:
23. Кажи Ровоаму, сину Соломонову, цару Јудину, и свему дому Јудину и Венијаминову и осталоме народу, и реци:
24. Овако вели Господ: Не идите и не бијте се с браћом својом, синовима Израиљевијем; вратите се свак својој кући, јер сам ја наредио тако да буде. И они послушаше ријеч Господњу и вративши се отидоше како Господ рече.
25. Потом сазида Јеровоам Сихем у гори Јефремовој и насели се у њему; а послије отиде оданде и сазида Фануил.
26. И рече Јеровоам у срцу свом: Може се царство повратити дому Давидову.
27. Ако овај народ стане ићи у Јерусалим да приноси жртве у дому Господњем, срце ће се народу обратити ка господару његову Ровоаму, цару Јудину, те ће ме убити и повратиће се к Ровоаму, цару Јудину.
28. Зато цар смисли, те начини два телета од злата, па рече народу: Не треба више да идете у Јерусалим; *ево богова твојих, Израиљу, који су те извели из земље Мисирске. [*2 Мој 32, 4, 8.]
29. И намјести једно у Ветиљу, а друго намјести у *Дану. [*Суд 18, 29.]
30. И то би на гријех, јер народ иђаше к једноме до Дана.
31. И начини кућу на висини, и постави свештенике од простога народа који не бијаху од синова Левијевих.
32. И учини Јеровоам празник осмога мјесеца петнаестога дана, као што је празник у земљи Јудиној, и принесе жртве на олтару; тако учини и у Ветиљу приносећи жртве теоцима које начини; и постави у Ветиљу свештенике висинама које начини.
33. И петнаестога дана осмога мјесеца, који бјеше смислио у срцу свом, приношаше жртве на олтару који начини у Ветиљу, и празноваше празник са синовима Израиљевијем и приступи к олтару да кади."

  "1car13": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 13. 
Царство Израиљево. Пророк из земље Јудине прориче против идолопоклонства у Ветиљу, чини знак на Јеровоаму, буде заведен и лав га закоље.
---------------------------------
1. А гле, човјек Божји дође из земље Јудине с ријечју Господњом у Ветиљ кад Јеровоам стајаше код олтара да кади.
2. И повика пут олтара ријечју Господњом говорећи: Олтаре! Олтаре! Овако вели Господ: *Ево, родиће се син дому Давидову по имену Јосија, који ће на теби клати свештенике висина, који каде на теби, и људске ће кости спалити на теби. [*2 цар 23, 15.]
3. И учини знак истога дана говорећи: Ово је знак да је Господ то рекао: Ето, олтар ће се распасти и просуће се пепео што је на њему.
4. А кад цар Јеровоам чу ријечи човјека Божијега које викаше олтару Ветиљском, пружи руку своју с олтара говорећи: Држите га! Али усахну му рука коју пружи на њ, и не могаше је повратити к себи.
5. А олтар се распаде и просу се пепео с олтара, по знаку који учини човјек Божји ријечју Господњом.
6. Тада цар рече човјеку Божијему: *Припадни ка Господу Богу својему и помоли се за ме да ми се поврати рука. И човјек се Божји помоли Господу, и поврати се цару рука и поста као што је била. [*2 Мој 8, 8.]
7. И рече цар човјеку Божијему: Ходи са мном кући мојој и поткријепи се, и даћу ти дар.
8. Али човјек Божји рече цару: *Да ми даш по куће своје, не бих ишао с тобом, нити бих јео хљеба ни воде пио у овом мјесту. [*4 Мој 22, 18.]
9. Јер ми је тако заповједио својом ријечју Господ говорећи: Не једи хљеба ни пиј воде, нити се враћај истијем путем којим отидеш.
10. И отиде другим путем, а не врати се онијем којим бјеше дошао у Ветиљ.
11. А у Ветиљу живљаше један стар пророк, којему дође син његов и приповједи све што учини пророк Божји онај дан у Ветиљу, и ријечи које рече цару; и приповједише синови тога пророка оцу својему.
12. А отац им рече: Којим је путем отишао? И показаше синови пут којим отиде човјек Божији који бјеше дошао из земље Јудине.
13. А он рече синовима својим: Осамарите ми магарца. И осамарише му магарца, те усједе на њ.
14. И пође за човјеком Божјим, и нађе га, а он сједи под храстом, па му рече: Јеси ли ти човјек Божји што дође из земље Јудине? Он му одговори: Ја сам.
15. А он му рече: Ходи са мном мојој кући да једеш хљеба.
16. Али он одговори: Не могу се вратити с тобом ни ићи с тобом, нити ћу јести хљеба ни пити воде с тобом у овом мјесту.
17. Јер ми је речено ријечју Господњом: Не једи хљеба ни пиј воде ондје, нити се враћај путем којим отидеш.
18. А он му рече: И ја сам пророк као ти, и анђео Господњи рече ми ријечју Господњом говорећи: Врати га са собом у своју кућу нека једе хљеба и пије воде. Али му слага.
19. И врати се с њим, те једе хљеба у његовој кући и пи воде.
20. А кад сјеђаху за столом, дође ријеч Господња пророку који га бјеше вратио;
21. И повика на човјека Божијега који бјеше дошао из земље Јудине, и рече: Овако вели Господ: Што нијеси послушао ријечи Господње и нијеси држао заповијести коју ти је заповједио Господ Бог твој,
22. Него си се вратио и јео хљеба и пио воде на мјесту за које ти је рекао: Не једи хљеба ни пиј воде; зато неће твоје тијело доћи у гроб твојих отаца.
23. И пошто се пророк којега бјеше вратио наједе хљеба и пошто се напи, осамари му магарца.
24. А кад отиде, *удеси га лав на путу и закла га. И тијело његово лежаше на путу, и магарац стајаше код њега; такођер и лав стајаше код тијела. [*1 цар 20, 36.]
25. И гле, људи пролазећи видјеше тијело гдје лежи на путу и лава гдје стоји код тијела, и дошавши јавише у граду у којем живљаше стари пророк.
26. А кад то чу пророк који га бјеше вратио с пута, рече: Оно је човјек Божји који не послуша ријечи Господње, зато га даде Господ лаву да га растргне и усмрти, по ријечи Господњој коју му рече.
27. И рече синовима својим говорећи: Осамарите ми магарца. И осамарише.
28. И отишав нађе тијело гдје лежи на путу, и магарца и лава гдје стоје код тијела; лав не бјеше изјео тијела ни магарца растргао.
29. Тада пророк подиже тијело човјека Божијега, и метнув га на магарца, однесе га натраг, и дође у град стари пророк да га ожали и погребе.
30. И метну тијело у свој гроб, и плакаху над њим говорећи: *Јаох, брате! [*Јер 22, 18.]
31. А пошто га погребе, рече синовима својим говорећи: Кад умрем, погребите ме у гробу гдје је погребен човјек Божји, покрај костију његовијех метните кости моје.
32. Јер ће се зацијело збити што је огласио по ријечи Господњој за олтар Ветиљски и за све куће висина које су по градовима Самаријским.
33. *Пошто ово би, опет се Јеровоам не врати са својега злога пута; него опет начини из простога народа свештенике висинама; ко год хоћаше, томе он посвећиваше руке и тај постајаше свештеник висинама. [*1 цар 12, 31.]
34. *И то би на гријех дому Јеровоамову да † би се истријебио и да би га нестало са земље. [*1 цар 12, 30; † 1 цар 14, 10.]"

  "1car14": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 14. 
Царство Израиљево: Ахије прориче против Јеровоама. Јеровоам умире. Царство Јудино: владавина, гријех и казна Ровоама.
---------------------------------
1. У то вријеме разбоље се Авија, син Јеровоамов.
2. И Јеровоам рече жени својој: Устани и преобуци се да те не познаду да си жена Јеровоамова, па иди у Силом. Ето, ондје је Ахија пророк *који ми је казао да ћу бити цар над овијем народом. [*1 цар 11, 31.]
3. И понеси десет хљебова и колача и жбан меда, па отиди к њему; он ће ти казати шта ће бити од дјетета.
4. И учини тако жена Јеровоамова, и уставши отиде у Силом и уђе у кућу Ахијину. Ахија пак не могаше видјети, јер му очи бијаху потамњеле од старости.
5. Али Господ рече Ахији: Ето, иде жена Јеровоамова да те пита за сина својега, јер је болестан; ти јој кажи то и то; а она кад дође, учиниће се да је друга.
6. И Ахија чувши шуштање ногу њезинијех кад уђе на врата, рече: Ходи, жено Јеровоамова; што се чиниш да си друга? Ја сам послан к теби да ти зло кажем.
7. Иди, реци Јеровоаму: Овако вели Господ Бог Израиљев: *Што сам те подигао између народа и поставио те вођом народу својему Израиљу, [*1 цар 16, 2.]
8. И отргав царство од дома Давидова дадох теби, а ти не би као слуга мој Давид, који је држао заповијести моје и ходио за мном свијем срцем својим чинећи само што је право преда мном,
9. Него си радио горе од свијех који бише прије тебе, и отишао си и начинио себи друге богове и ликове ливене да би ме дражио, па си ме бацио за леђа своја;
10. Зато, ево, *ја ћу пустити зло на дом Јеровоамов, и истријебићу Јеровоаму и оно што мокри уза зид, и ухваћенога и остављенога у Израиљу, и дом ћу Јеровоамов омести као што се мете кал, да га не остане ништа. [*1 цар 15, 29; 21, 21.]
11. *Ко Јеровоамов погине у граду, изјешће га пси, а ко погине у пољу, изјешће га птице небеске; јер Господ рече. [*1 цар 16, 4; 21, 24.]
12. А ти устани, иди кући својој; и кад ступиш ногама својим у град, одмах ће умријети дијете.
13. И сав ће Израиљ плакати за њим, и погрепшће га; јер ће он сам од дома Јеровоамова доћи у гроб, јер се на њему самом у дому Јеровоамову нађе нешто добра пред Господом Богом Израиљевијем.
14. А *Господ ће подигнути себи цара над Израиљем, који ће истријебити дом Јеровоамов у онај дан; да, шта? Сад већ. [*1 дн 15, 29.]
15. И удариће Господ Израиља да ће се заљуљати као што се љуља трска у води, и ишчупаће Израиља из ове добре земље, коју је дао оцима њиховијем, и разасуће их далеко преко ријеке зато што начинише себи лугове гњевећи Господа.
16. И напустиће Израиља за гријехе Јеровоамове, *којима је гријешио и на гријех навео Израиља. [*1 цар 12, 30; 13, 34.]
17. Тада уста жена Јеровоамова, и отиде и дође у Терсу; и кад ступи на праг кућни, умрије дијете.
18. И погребоше га, и сав Израиљ плака за њим, по ријечи Господњој коју рече преко слуге својега Ахије пророка.
19. А остала дјела Јеровоамова, како је војевао и како је царовао, ено записана су у дневнику царева Израиљевијех.
20. А царова Јеровоам двадесет и двије године; и почину код отаца својих, а Надав, син његов, зацари се на његово мјесто.
21. А Ровоам, син Соломонов, цароваше над Јудом; бјеше Ровоаму четрдесет и једна година кад поче царовати, и царова седамнаест година у Јерусалиму граду, који изабра Господ између свијех племена Израиљевијех да ондје намјести име своје. Матери његовој бјеше име Нама Амонка.
22. И Јуда чињаше што је зло пред Господом; и гријесима својим којим гријешаху дражише га већма него оци њихови свијем што чинише.
23. Јер и они начинише себи висине и ступове и лугове на сваком високом хуму и под сваким зеленим дрветом.
24. *А бијаше и аџувана у земљи, и чињаху све гадове народа које бјеше истјерао Господ испред синова Израиљевијех. [*5 Мој 23, 17.]
25. А *пете године царовања Ровоамова дође Сисак, цар Мисирски, на Јерусалим. [*1 цар 11, 40.]
26. И узе благо из дома Господњега и благо из дома царева, све то узе; и узе све *штитове златне које начини Соломон. [*1 цар 10, 16.]
27. И на њихово мјесто начини цар Ровоам штитове од мједи, и предаде их старјешинама над стражарима који чуваху врата дома царева.
28. И кад цар иђаше у дом Господњи, ношаху их стражари, а послије их опет остављаху у ризницу своју.
29. А остала дјела Ровоамова и све што је чинио, није ли записано у дневнику царева Јудинијех?
30. *А бијаше рат између Ровоама и Јеровоама једнако. [*1 цар 15, 6.]
31. И почину Ровоам код отаца својих, и би погребен код отаца својих у граду Давидову. А име матери његовој бјеше Нама Амонка. А на мјесто његово зацари се Авијам, син његов."

  "1car15": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 15. 
Царство Јудино: Авијам, Аса. Царство Израиљево: Надав, Васа.
---------------------------------
1. А осамнаесте године царовања Јеровоама, сина Наватова, зацари се Авијам над Јудом.
2. И царова три године у Јерусалиму. А матери му бјеше име Маха, кћи Авесаломова.
3. Он хођаше у свијем гријесима оца својега, које је чинио пред њим, и не бјеше срце његово цијело према Господу Богу његову као срце Давида, оца његова.
4. Али *због Давида даде му Господ Бог његов видјело у Јерусалиму подигав сина његова након њега и утврдив Јерусалим; [*1 цар 11, 36.]
5. Јер је Давид чинио што је право пред Господом, нити је одступао од чега што му је заповједио свега вијека својега *осим ствари с Уријом Хетејином. [*2 Сам 12, 9.]
6. А *рат бјеше између Ровоама и Јеровоама до његова вијека. [*1 цар 14, 30.]
7. А остала дјела Авијамова и све што је чинио, није ли записано у дневнику царева Јудинијех? А бијаше рат између Авијама и Јеровоама.
8. И Авијам почину код отаца својих, и погребоше га у граду Давидову, а на његово мјесто зацари се Аса, син његов.
9. Године двадесете царовања Јеровоамова над Израиљем зацари се Аса над Јудом.
10. Четрдесет и једну годину царова у Јерусалиму. А матери му бјеше име Маха, кћи Авесаломова.
11. И твораше Аса што је право пред Господом као Давид отац му.
12. Јер истријеби аџуване из земље и укиде све гадне богове које бјеху начинили оци његови.
13. И матер своју Маху сврже с власти, јер она начини идола у лугу; и Аса изломи идола и сажеже на потоку Кедрону.
14. *Али висине не бише оборене; али срце Асино бјеше цијело према Господу свега вијека његова. [*1 цар 22, 44.]
15. И унесе у дом Господњи што бјеше посветио отац његов и што он посвети, сребро и злато и судове.
16. И бјеше рат између Асе и Васе, цара Израиљева, свега вијека њихова.
17. Јер Васа, цар Израиљев, изиде на Јуду и стаде зидати Раму да не да никоме отићи к Аси, цару Јудину, ни од њега доћи.
18. Али Аса узев све сребро и злато што бјеше остало у ризници Господњој и у ризници дома царева, даде га слугама својим, и посла их цар Аса Вен-Ададу, сину Тавримона, сина Есионова, цару Сирском који становаше у Дамаску, и поручи:
19. Вјера је између мене и тебе, између оца твојега и оца мојега; ево, шаљем ти дар, сребро и злато; хајде, поквари вјеру коју имаш с Васом, царем Израиљевим, еда би отишао од мене.
20. И послуша Вен-Адад цара Асу, и посла војводе своје на градове Израиљеве и покори *Ијон и Дан и Авел-Ветмаху и сав Хинерот и сву земљу Нефталимову. [*2 цар 15, 29.]
21. А кад Васа то чу, преста зидати Раму и врати се у Терсу.
22. Тада цар Аса сазва сав народ Јудин, никога не изузимајући; те однесоше камење из Раме и дрва, чим зидаше Васа, и од њега сазида цар Аса Геву Венијаминову и Миспу.
23. А остала сва дјела Асина и сва јунаштва његова, и што је год чинио и које је градове саградио, није ли све записано у дневнику царева Јудинијех? Али у старости својој боловаше од ногу.
24. И Аса почину код отаца својих и би погребен код отаца својих у граду Давида, оца својега. А на његово мјесто зацари се Јосафат, син његов.
25. А Надав, син Јеровоамов, поче царовати над Израиљем друге године царовања Асина над Јудом; и царова над Израиљем двије године.
26. И чињаше што је зло пред Господом ходећи путем оца својега и у *гријеху његову, којим наведе на гријех Израиља. [*1 цар 12, 30.]
27. И диже буну на њ Васа, син Ахијин, од дома Исахарова, и уби га Васа код Гиветона, који бијаше Филистејски, кад Надав и сав Израиљ бјеху опколили Гиветон.
28. И тако га уби Васа треће године царовања Асина над Јудом, и зацари се на његово мјесто.
29. А кад се зацари, поби сав дом Јеровоамов, и не остави ниједне душе од рода Јеровоамова докле све не истријеби, *по ријечи Господњој коју рече преко слуге својега Ахије Силомљанина, [*1 цар 14, 10.]
30. За гријехе Јеровоамове којима је гријешио и којима је на гријех навео Израиља и за дражење којим је дражио Господа Бога Израиљева.
31. А остала дјела Надавова и све што је чинио, није ли то записано у дневнику царева Израиљевијех?
32. И *бјеше рат између Асе и Васе цара Израиљева свега вијека њихова. [*1 цар 15, 16.]
33. Треће године царовања Асина над Јудом зацари се Васа. син Ахијин, над свијем Израиљем у Терси, и царова двадесет и четири године.
34. И чињаше што је зло пред Господом ходећи путем Јеровоамовијем и у гријеху његову, којим наведе на гријех Израиља."

  "1car16": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 16. 
Царство Израиљево: Васина смрт. Цареви Ила, Зимрије, Амрије и Ахав. Подигнута Самарија и обновљен Јерихон.
---------------------------------
1. И дође ријеч Господња *Јују, сину Ананијеву, за Васу говорећи: [*1 цар 16, 7.]
2. *Што те подигох из праха и поставих вођем народу својему Израиљу, а ти идеш путем Јеровоамовијем и наводиш на гријех народ мој Израиља да ме гњеви гријесима својим, [*1 цар 14, 7.]
3. Ево, ја ћу затрти натражје Васино и натражје дома његова, и учинићу с домом твојим као с домом Јеровоама, сина Наватова.
4. *Ко Васин погине у граду, изјешће га пси, а ко погине у пољу изјешће га птице небеске. [*1 цар 14, 11.]
5. А остала дјела Васина и што је чинио и јунаштво његово, није ли то записано у дневнику царева Израиљевијех?
6. И почину Васа код отаца својих и би погребен у Терси; а на његово мјесто зацари се Ила, син његов.
7. И тако преко пророка *Јуја, сина Ананијева, дође ријеч Господња против Васе и дома његова за све зло што учини пред Господом гњевећи га дјелима својих руку, те би као дом Јеровоамов, и зато што га поби. [*1 цар 16, 1.]
8. Двадесет шесте године царовања Асина над Јудом зацари се Ила, син Васин, над Израиљем и царова двије године у Терси.
9. А слуга његов Зимрије, старјешина над половином кола, диже буну на Илу кад пијаше у Терси и опи се у кући Арсе, који управљаше домом његовијем у Терси.
10. И *дође Зимрије и уби га и погуби га двадесет осме године царовања Асина над Јудом, и зацари се на његово мјесто. [*2 цар 9, 31.]
11. А чим се зацари и сједе на пријесто свој, поби сав дом Васин, не остави му ни што уза зид мокри, и родбину његову и пријатеље његове.
12. Тако Зимрије затре сав дом Васин, *по ријечи Господњој коју рече за Васу преко Јуја пророка, [*1 цар 16, 3.]
13. За све гријехе Васине и за гријех Иле, сина његова, којима гријешише и којима на гријех наводише Израиља гњевећи Господа Бога Израиљева таштинама својим.
14. А остала дјела Илина и све што је чинио, није ли то записано у дневнику царева Израиљевијех?
15. Године двадесет седме царовања Асина над Јудом зацари се Зимрије и царова седам дана у Терси; а народ тада стајаше у околу код *Гиветона, који бјеше Филистејски. [*1 цар 15, 27.]
16. И народ што бјеше у околу, кад чу да је Зимрије дигао буну и цара убио, исти дан сав Израиљ у околу постави царем над Израиљем Амрија, војводу.
17. И Амрије и сав Израиљ с њим отидоше од Гиветона и опколише Терсу.
18. А Зимрије, кад видје гдје освојише град, отиде у двор царски и запали над собом двор царски, те погибе,
19. За гријехе своје којима је гријешио чинећи што је зло пред Господом, ходећи путем Јеровоамовијем и у гријеху његову, којим је гријешио наводећи на гријех Израиља.
20. А остала дјела Зимријева и буна коју подиже, није ли то записано у дневнику царева Израиљевијех?
21. Тада се раздијели народ Израиљев на двоје: половина народа приста за Тивнијом, сином Гинатовијем, да га учини царем, а друга половина приста за Амријем.
22. Али народ који приста за Амријем би јачи од народа који приста за Тивнијом, сином Гинатовијем. И умрије Тивнија, а царова Амрије.
23. Тридесет прве године царовања Асина над Јудом поче царовати Амрије над Израиљем и царова дванаест година; у Терси царова шест година.
24. И купи гору Самаријску од Семера за два таланта сребра, и сагради град на гори, и назва град који сагради Самарија по имену Семера, господара од горе.
25. А *Амрије чињаше што је зло пред Господом, и горе чињаше од свијех који бијаху прије њега. [*Мих 6, 16.]
26. Јер хођаше свијем путовима Јеровоама, сина Наватова, и у гријеху његову, којим је навео на гријех Израиља гњевећи Господа Бога Израиљева таштинама својим.
27. А остала дјела Амријева и све што је чинио, и јунаштва која је чинио, није ли то записано у дневнику царева Израиљевијех?
28. И почину Амрије код отаца својих и би погребен у Самарији; а на његово се мјесто зацари Ахав, син његов.
29. И Ахав, син Амријев, поче царовати над Израиљем тридесет осме године царовања Асина над Јудом, и царова Ахав, син Амријев, над Израиљем у Самарији двадесет и двије године.
30. И чињаше Ахав, син Амријев, што је зло пред Господом, више од свијех који бијаху прије њега.
31. И мало му бијаше што хођаше у гријесима Јеровоама, сина Наватова, него се још ожени Језавељом, кћерју Етвала, цара Сидонскога, и отиде те служаше Валу и клањаше му се.
32. И начини олтар Валу *у дому Валову који сазида у Самарији. [*2 цар 10, 27. ]
33. И начини Ахав гај, и учини Ахав више од свијех царева Израиљевијех који бијаше прије њега да би разгњевио Господа Бога Израиљева.
34. За његова времена Хил Ветиљанин сазида Јерихон. На Авирону првенцу својем основа га, а на Сегуву мјезинцу својем метну му врата, *по ријечи Господњој коју рече преко Исуса, сина Навина. [*ИНав 6, 26.]"

  "1car17": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 17. 
Царство Израиљево: пророк Илија објављује сушу; гаврани га хране; чудом храни удовицу у Сарепти и васкрсава њезина сина.
---------------------------------
1. Тада рече Ахаву Илија Тесвићанин, један од насељеника Галадских: Тако да је жив Господ Бог Израиљев пред којим стојим, *овијех година неће бити росе ни дажда докле ја не речем. [*Јак 5, 17.]
2. Потом дође њему ријеч Господња говорећи:
3. Иди одавде и обрати се на исток, и сакриј се код потока Хората према Јордану.
4. И из онога потока пиј, а гавранима сам заповједио да те хране ондје.
5. И он отиде и учини по ријечи Господњој, и отишав стани се код потока Хората, који је према Јордану.
6. И ондје му гаврани доношаху хљеба и меса јутром и вечером, а из потока пијаше.
7. Али послије годину дана пресахну поток, јер не бјеше дажда у земљи.
8. Тада дође њему ријеч Господња говорећи:
9. *Устани, иди у Сарепту Сидонску и сједи ондје; ево, заповједио сам ондје жени удовици да те храни. [*Лк 4, 26.]
10. И уставши отиде у Сарепту, и кад дође на врата градска, гле, жена удовица купљаше ондје дрва; и он је дозва и рече јој: Донеси ми мало воде у суду да се напијем.
11. И она пође да донесе; а он је викну и рече: Донеси ми и хљеба мало.
12. А она рече: Тако да је жив Господ Бог твој, немам печена хљеба до грст брашна у здјели и мало уља у крчагу; и, ето, купим дрваца да отидем и зготовим себи и сину својему да поједемо, па онда да умремо.
13. А Илија јој рече: Не бој се, иди, зготови како си рекла; али умијеси прво мени један колачић од тога и донеси ми, па послије готови себи и сину својему.
14. Јер овако вели Господ Бог Израиљев: Брашно се из здјеле неће потрошити, нити ће уља у крчагу нестати докле не пусти Господ дажда на земљу.
15. И она отиде и учини како рече Илија; и једе и она и он и дом њезин годину дана;
16. Брашно се из здјеле не потроши, нити уља у крчагу неста, по ријечи Господњој коју рече преко Илије.
17. А послије тога разбоље се син жени домаћици, и болест његова би врло тешка тако да издахну.
18. И она рече Илији: *Шта је теби до мене, човјече Божји? Јеси ли дошао к мени да споменеш безакоње моје и да ми умориш сина? [*Лк 5, 8.]
19. А он јој рече: Дај ми сина својега. И узев га из наручја њезина, однесе га у горњу клијет гдје он сјеђаше, и положи га на постељу своју.
20. Тада завапи ка Господу и рече: Господе Боже мој, зар си и ову удовицу код које сам гост тако уцвијелио уморивши јој сина?
21. И *пружив се над дјететом, три пута завапи ка Господу говорећи: Господе Боже мој, нека се поврати у дијете душа његова. [*2 цар 4, 34.]
22. И Господ услиши глас Илијин, те се поврати у дијете душа његова, и *оживје. [*Јев 11, 35.]
23. А Илија, узев дијете, снесе га из горње клијети у кућу и даде га матери његовој, и рече Илија: Види, жив је твој син!
24. А жена рече Илији: Сада знам да си човјек Божји и да је ријеч Господња у твојим устима истина."

  "1car18": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 18. 
Илија и Авдија. Цар Ахав. Суд Божији на гори Кармилској.
---------------------------------
1. Послије много времена, треће године, дође ријеч Господња Илији говорећи: Иди, покажи се Ахаву, и пустићу дажд на земљу.
2. И отиде Илија да се покаже Ахаву, а бијаше велика глад у Самарији.
3. И Ахав дозва Авдију, који бијаше управитељ двора његова; а Авдија се бојаше Господа веома.
4. Јер кад Језавеља убијаше пророке Господње, узе Авдија сто пророка и сакри их, по педесет у једну пећину, и храни их хљебом и водом.
5. И рече Ахав Авдији: Пођи по земљи на изворе и на потоке, еда бисмо нашли траве да сачувамо у животу коње и мазге, да нам не изгине стока.
6. И подијелише међу се земљу куда ће ићи: Ахав отиде једнијем путем сам, а Авдија отиде другим путем сам.
7. А кад Авдија бијаше на путу, гле, срете га Илија; и он га позна, и паде ничице и рече: Јеси ли ти, господару мој, Илија?
8. А он му рече: Ја сам; иди, кажи господару својему: Ево Илије.
9. А он рече: Шта сам згријешио да слугу својега предаш у руке Ахаву да ме погуби?
10. Тако да је жив Господ Бог твој, нема народа ни царства куда није слао господар мој да те траже; и рекоше: Нема га. А он закле царства и народе да те не могу да нађу.
11. А ти сада кажеш: Иди, кажи господару својему: Ево Илије.
12. А кад ја отидем од тебе, дух ће те Господњи однијети, а ја нећу знати куда; па да отидем и прокажем Ахаву, а он да те не нађе, убиће ме; а слуга се твој боји Господа од младости своје.
13. Није ли казано господару мојему шта сам учинио кад Језавеља убијаше пророке Господње? Како сакрих стотину пророка Господњих, по педесет у једну пећину, и храних их хљебом и водом.
14. А ти сада кажеш: Иди, кажи господару својему: Ево Илије. Убиће ме.
15. А Илија рече: Тако да је жив Господ над војскама пред којим стојим, данас ћу му се показати.
16. Тада отиде Авдија пред Ахава и каза му; и Ахав отиде пред Илију.
17. А кад видје Ахав Илију, рече му Ахав: Јеси ли ти онај што *несрећу доносиш на Израиља? [*Дап 16, 20.]
18. А он рече: Не доносим ја несреће на Израиља, него ти и дом оца твојега оставивши заповијести Господње и приставши за Валима.
19. Него сада пошљи и сабери к мени свега Израиља на гору Кармилску, и четири стотине и педесет пророка Валовијех и *четири стотине пророка из луга, који једу за столом Језавељиним. [*1 цар 16, 33.]
20. И посла Ахав к свијем синовима Израиљевијем и сабра оне пророке на гору Кармилску.
21. Тада приступи Илија ка свему народу и рече: *Докле ћете храмати на обје стране? † Ако је Господ Бог, идите за њим; ако ли је Вал, идите за њим. Али народ не одговори му ни ријечи. [*Мт 6, 24; † ИНав 24, 15.]
22. А Илија рече народу: Ја сам сам остао пророк Господњи; а пророка Валовијех има четири стотине и педесет.
23. Дајте нам два јунца, и нека они изберу себи једнога, и нека га исијеку на комаде и метну на дрва, али огња да не подмећу; а ја ћу приготовити другога јунца, и метнућу га на дрва, али огња нећу подметати.
24. Тада призовите име својих богова, а ја ћу призвати име Господње, па који се Бог одзове огњем, онај нека је Бог. И сав народ одговори и рече: Добро рече.
25. Потом рече Илија пророцима Валовијем: Изберите себи једнога јунца и приготовите га прво, јер је вас више; и призовите име богова својих, али огња не подмећите.
26. И узеше јунца којега им даде, и приготовише, и стадоше призивати име Валово од јутра до подне говорећи: Вале, услиши нас! Али никаква гласа, ни кога да одговори. И скакаху око олтара који начинише.
27. А кад би у подне, стаде им се ругати Илија говорећи: Вичите већма, јер је он бог! Ваљада се нешто замислио, или је у послу, или на путу, или може бити спава, да се пробуди.
28. А они стадоше викати иза гласа и парати се ножима и шилима по свом обичају, докле их крв не обли.
29. А кад прође подне, стадоше пророковати докле дође вријеме да се принесе дар; али никаква гласа, ни кога да одговори, ни кога да чује.
30. Тада рече Илија свему народу: Приступите к мени. И приступи к њему сав народ. Тада он оправи олтар Господњи који бјеше разваљен.
31. И узе Илија дванаест камена према броју племена синова Јакова, којему дође ријеч Господња говорећи: *Израиљ ће ти бити име. [*1 Мој 32, 28.]
32. И начини од тога камења олтар у име Господње, и око олтара ископа опкоп широк да би се могле посијати двије мјере жита.
33. И намјести дрва и јунца исјечена на комаде метну на дрва.
34. И рече: Напуните четири виједра воде, и излијте на жртву и на дрва. Па опет рече: Учините још једном. И учинише још једном. Па опет рече: Учините и трећом. И учинише трећом,
35. Те вода потече око олтара, и напуни се опкоп воде.
36. А кад би вријеме да се принесе жртва, приступи Илија пророк и рече: Господе Боже Аврамов, Исаков и Израиљев, нека данас познаду да си ти Бог у Израиљу и ја да сам твој слуга, и да сам по твојој ријечи учинио све ово.
37. Услиши ме, Господе, услиши ме да би познао овај народ да си ти Господе Бог кад опет обратиш срца њихова.
38. *Тада паде огањ Господњи и спали жртву паљеницу и дрва и камен и прах, и воду у опкопу попи. [*3 Мој 9, 24.]
39. А народ кад то видје, сав попада ничице, и рекоше: Господ је Бог, Господ је Бог.
40. Тада им рече Илија: *Похватајте те пророке Валове да ниједан не утече. И похваташе их, и Илија их одведе на поток Кисон и покла их ондје. [*2 цар 10, 25.]
41. И рече Илија Ахаву: Иди, једи и пиј, јер уји велик дажд.
42. И отиде Ахав да једе и пије; а Илија се попе на врх Кармила, *и саже се к земљи и метну лице своје међу кољена своја. [*Јак 5, 18.]
43. А момку својему рече: Иди, погледај пут мора. А он отишав погледа, па рече: Нема ништа. И рече му: Иди опет седам пута.
44. А кад би седми пут, рече: Ено, мали облак као длан човјечји диже се од мора. Тада рече: Иди, реци Ахаву: Прежи и иди да те не ухвати дажд.
45. Утом се замрачи небо од облака и вјетра, и удари велик дажд. А Ахав сједавши на кола отиде у Језраел.
46. А рука Господња дође над Илију и он, опасавши се, отрча пред Ахавом докле дође у Језраел."

  "1car19": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 19. 
Илија бјежи од Језавеље. Бог му се јавља на гори Хориву. Јелисеј, његов ученик.
---------------------------------
1. А Ахав приповједи Језавељи све што је учинио Илија *и како је све пророке исјекао мачем. [*1 цар 18, 40.]
2. Тада Језавеља посла гласнике к Илији и поручи му: Тако да учине богови и тако да додаду ако сјутра у ово доба не учиним од тебе што је од којега год тијех.
3. А он видећи то, уста и отиде душе своје ради, и дође у Вирсавеју Јудину и ондје остави момка својега.
4. А сам отиде у пустињу дан хода; и дошав сједе под смреку, и *зажеље да умре и рече: Доста је већ, Господе, прими душу моју, јер нијесам бољи од отаца својих. [*Јн 4, 3.]
5. Потом леже и заспа под смреком. А гле, анђео такну га и рече му: Устани, једи.
6. А он погледа и, гле, чело главе му хљеб на угљену печен и крчаг воде. И једе и напи се, па леже опет.
7. А анђео Господњи дође опет другом и такну га говорећи: Устани, једи, јер ти је пут далек.
8. А он уставши једе и напи се; потом окријепив се онијем јелом, иде четрдесет дана и четрдесет ноћи докле дође на гору Божију Хорив.
9. А ондје уђе у једну пећину и заноћи у њој; и, гле, ријеч Господња дође му говорећи: Шта ћеш ти ту, Илија?
10. А он рече: *Ревновах веома за Господа Бога над војскама; јер синови Израиљеви оставише завјет твој, твоје олтаре развалише и пророке твоје побише мачем; † а ја остах сам, па траже душу моју да ми је узму. [*Рим 11, 3; † 1 цар 18, 22.]
11. А он рече: Изиди и стани на гори пред Господом. И гле, Господ пролажаше, а пред Господом велик и јак вјетар, који брда разваљиваше и стијене разламаше; али Господ не бјеше у вјетру; а иза вјетра дође трус; али Господ не бјеше у трусу;
12. А иза труса дође огањ; али Господ не бјеше у огњу. А иза огња дође глас тих и танак.
13. А кад то чу Илија, заклони лице своје плаштем и изашав стаде на вратима од пећине. И гле, дође му глас говорећи: Шта ћеш ти ту, Илија?
14. А он рече: *Ревновах веома за Господа Бога над војскама; јер синови Израиљеви оставише завјет твој, твоје олтаре развалише, и пророке твоје побише мачем; а ја остах сам, па траже моју душу да ми је узму. [*1 цар 19, 10.]
15. Тада му рече Господ: Иди, врати се својим путем у пустињу Дамаштанску, и кад дођеш, *помажи Азаила за цара над Сиријом. [*2 цар 8, 13.]
16. А *Јуја, сина Нимсијина, помажи за цара над Израиљем, а Јелисија, сина Сафатова, из Авел-Меоле помажи за пророка, умјесто себе. [*2 цар 9, 1-3.]
17. Јер ко утече од мача Азаилова, њега ће погубити Јуј; а ко утече од мача Јујева, њега ће погубити Јелисије.
18. *Али сам оставио у Израиљу седам тисућа који ниједан не савише кољена пред Валом, нити га устима својим цјеливаше. [*Рим 11, 4.]
19. И отиде оданде и нађе Јелисеја, сина Сафатова, гдје оре, а дванаест јармова пред њим, а сам бијаше код дванаестога; и идући мимо њ, Илија баци на њ плашт свој.
20. А он остави волове, и отрча за Илијом и рече: *Да цјелујем оца својега и матер своју; па ћу ићи за тобом. А он му рече: Иди, врати се, јер шта сам ти учинио? [*Лк 9, 61.]
21. И он се врати од њега, и узе јарам волова и закла их, и на дрвима од плуга скуха месо и даде га народу, те једоше; потом уставши отиде за Илијом и служаше му."

  "1car20": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 20. 
Царство Израиљево: Ахавови ратови и побједа над сиријским царем Вен-Ададом.
---------------------------------
1. Вен_Адад цар Сирскијски скупи војску своју, и имаше са собом тридесет и два цара, и коње и кола; и отишавши опколи Самарију и стаде је бити.
2. И посла посланике к Ахаву, цару Израиљеву, у град,
3. И поручи му: Овако вели Вен-Адад: Сребро твоје и злато твоје моје је, тако и жене твоје и твоји лијепи синови моји су.
4. А цар Израиљев одговори и рече: Као што си рекао, господару мој царе, ја сам твој и све што имам.
5. А посланици опет дођоше и рекоше: Овако вели Вен-Адад: Послао сам к теби и поручио: Сребро своје и злато своје и жене своје и синове своје да ми даш.
6. Зато ћу сјутра у ово доба послати слуге своје к теби да прегледају кућу твоју и кућу слуга твојих, и што ти је год мило, они ће узети и однијети.
7. Тада дозва цар Израиљев све старјешине земаљске и рече: Гледајте и видите како овај тражи зло; јер посла к мени по мене и по синове моје, по сребро моје и по злато моје, и ја му не браних.
8. А све старјешине и сав народ рекоше му: Не слушај га и не пристај.
9. И рече посланицима Вен-Ададовијем: Кажите цару господару мојему: Што си прво поручио слузи својему све ћу учинити; али ово не могу учинити. Тако отидоше посланици и однесоше му тај одговор.
10. А Вен-Адад посла к њему и поручи: Тако да ми учине богови и тако да додаду! Неће бити доста праха од Самарије да свему народу који иде за мном допадне по једна грст.
11. А цар Израиљев одговори и рече: Кажите: Нека се не хвали онај који се опасује као онај који се распасује.
12. А кад он то чу, пијући с царевима под шаторима, рече слугама својим: Дижите се. И дигоше се на град.
13. Тада, гле, приступи један пророк к Ахаву, цару Израиљеву, и рече: Овако вели Господ: Видиш ли све ово мноштво? Ево, ја ћу ти га дати у руке данас да познаш да сам ја Господ.
14. А Ахав рече: Преко кога? А он рече: Овако вели Господ: Преко момака кнезова земаљских. Опет рече: Ко ће заметнути бој? А он рече: Ти.
15. Тада преброји момке кнезова земаљских, и бјеше их двјеста и тридесет и два; послије њих преброја сав народ, све синове Израиљеве, и бјеше их седам тисућа.
16. И изидоше у подне; а Вен-Адад пијући опи се у шаторима с тридест и два цара који му дођоше у помоћ.
17. И изидоше прво момци кнезова земаљских; а Вен-Адад посла, и јавише му и рекоше: Изидоше људи из Самарије.
18. А он рече: Ако су изашли мира ради, похватајте их живе; ако су изашли на бој, похватајте их живе.
19. И изидоше из града момци кнезова земаљских, и војска за њима.
20. И сваки уби с којим се сукоби, те Сирци побјегоше, а Израиљци их потјераше. И Вен-Адад, цар Сирски, побјеже на коњу с коњицима.
21. И цар Израиљев изиде и поби коње и кола, и учини велик покољ међу Сирцима.
22. Потом дође пророк к цару Израиљеву и рече му: Иди, буди храбар; и промисли и види шта ћеш чинити, јер ће догодине опет доћи цар Сирски на те.
23. А цару Сирском рекоше слуге његове: Њихови су богови горски богови, зато нас надјачаше; него да се бијемо с њима у пољу, зацијело ћемо их надјачати.
24. Учини, дакле, овако: Уклони те цареве с мјеста њиховијех и постави војводе умјесто њих.
25. Па скупи војску каква је била она која ти је изгинула, и коње какви су били они коњи, и кола као она кола, па да се побијемо с њима у пољу; зацијело ћемо их надјачати. И послуша их и учини тако.
26. А кад прође година, Вен-Адад преброји Сирце, и пође у Афек да војује на Израиља.
27. И синови Израиљеви пребројише се и, понесавши хране, изидоше пред њих. И стадоше у око синови Израиљеви према њима, као два мала стада коза, а Сирци бијаху прекрилили земљу.
28. Тада дође човјек Божји, и проговори цару Израиљеву и рече: Овако вели Господ: Што Сирци рекоше да је Господ горски Бог а није Бог пољски, зато ћу ти дати у руке све ово мноштво велико да знате да сам ја Господ.
29. И стајаху у околу једни према другима седам дана; а седмога дана побише се, и синови Израиљеви побише Сираца сто тисућа пјешака у један дан.
30. А остали побјегоше у град Афек, и паде зид на двадесет и седам тисућа људи који бијаху остали. И Вен-Адад, побјегав у град, уђе у најтајнију клијет.
31. А слуге му рекоше: Ево, чули смо да су цареви дома Израиљева милостиви цареви; да вежемо костријет око себе и да метнемо узице себи око вратова, па да изидемо пред цара Израиљева да ако остави у животу душу твоју.
32. И везаше костријет око себе, и метнуше узице себи око вратова, и дођоше к цару Израиљеву и рекоше: Слуга твој Вен-Адад вели: Остави у животу душу моју. А он рече: Је ли још жив? Брат ми је.
33. А људи узеше то за добар знак, и одмах, да би га ухватили за ријеч, рекоше: Брат је твој Вен-Адад. А он рече: Идите, доведите га. Тада Вен-Адад изиде к њему; а он га посади на своја кола.
34. Тада му рече Вен-Адад: Градове које је узео отац мој твоме оцу, вратићу, и начини себи улице у Дамаску као што је отац мој учинио у Самарији. А он одговори: С том вјером отпустићу те. И учини вјеру с њим и отпусти га.
35. Тада један између синова пророчких рече другоме по ријечи Господњој: Биј ме. Али га онај не хтје бити.
36. А он му рече: Што не послуша гласа Господњега, зато, ево, кад отидеш од мене, лав ће те заклати. И кад отиде од њега, *сукоби га лав и закла га. [*1 цар 13, 24.]
37. Опет нашав другога, рече му: Биј ме. А онај га изби и израни га.
38. Тада отиде пророк и стаде на пут куда ће цар проћи, и нагрди се пепелом по лицу.
39. А кад цар пролажаше, он викну цара и рече: Твој слуга бијаше изашао у бој, а један дошавши доведе ми човјека и рече: Чувај овога човјека; ако ли га нестане, *биће твоја душа за његову душу, или ћеш платити таланат сребра. [*2 цар 10, 24.]
40. А кад твој слуга имаше посла тамо-амо, њега неста. Тада му рече цар Израиљев: То ти је суд, сам си одсудио.
41. А он брже убриса пепео с лица, и цар Израиљев позна га да је један од пророка.
42. А он му рече: Овако вели Господ: Што си пустио из руку човјека којега сам ја осудио да се истријеби, душа ће твоја бити за његову душу и народ твој за његов народ.
43. И отиде цар Израиљев кући својој зловољан и љутит, и дође у Самарију."

  "1car21": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 21. 
Царство Израиљево: Навутеј убијен због винограда по налогу Језавеље. Илија прориче истребљење дома Ахавова.
---------------------------------
1. А послије овијех ствари догоди се: Навутеј Језраељанин имаше виноград у Језраелу до двора Ахава, цара Самаријскога.
2. И рече Ахав Навутеју говорећи: Дај ми свој виноград да начиним од њега врт за зеље, јер је близу до двора мојега; а ја ћу ти дати за њ бољи виноград или, ако волиш, даћу ти у новцу шта вриједи.
3. А Навутеј рече Ахаву: Сачувај Боже да бих ти дао нашљедство отаца својих.
4. Тада Ахав дође кући зловољан и љутит због ријечи коју му рече Навутеј Језраељанин говорећи: Не дам ти нашљедства отаца својих. И леже на постељу своју, и окрену лице своје на страну и не једе хљеба.
5. Тада дође к њему Језавеља, жена његова, и рече му: Зашто је душа твоја зловољна те не једеш хљеба?
6. А он јој рече: Јер говорих с Навутејем Језраељанином и рекох му: Дај ми виноград свој за новце или, ако волиш, даћу ти други виноград за тај. А он рече: Не дам ти свога винограда.
7. Тада му рече Језавеља, жена његова: Ти ли си цар над Израиљем? Устани, једи хљеба и буди весео. Ја ћу ти дати виноград Навутеја Језраељанина.
8. И написа књигу на име Ахавово и запечати је печатом његовијем, и посла књигу старјешинама и главарима који бијаху у граду његову, који наставаху с Навутејем.
9. А у књизи написа ово: Огласите пост и посадите Навутеја међу главаре народне.
10. И поставите два неваљала човјека према њему, па нека засвједоче на њ говорећи: *Хулио си на Бога и на цара. Тада га изведите и заспите камењем да погине. [*2 Мој 22, 28.]
11. И учинише људи онога града, старјешине и главари, који живљаху у граду његову, како им заповједи Језавеља, како бијаше написано у књизи коју им посла.
12. И огласише пост, и посадише Навутеја међу главаре народне.
13. И дођоше два неваљала човјека и сједоше према њему; и свједочише на Навутеја ти неваљали људи пред народом говорећи: Навутеј је хулио на Бога и на цара. И изведоше га иза града и засуше га камењем, те погибе.
14. Потом послаше к Језавељи и поручише јој: Засут је камењем Навутеј, и погинуо је.
15. А кад Језавеља чу да је Навутеј засут камењем и погинуо, рече Ахаву Језавеља: Устани, узми виноград Навутеја Језраељанина, који ти не хтје дати за новце, јер Навутеј није жив него је умро.
16. А кад чу Ахав да је умро Навутеј, уста и пође у виноград Навутеја Језраељанина да га узме.
17. Али дође ријеч Господња к Илији Тесвићанину говорећи:
18. Устани, изиди на сусрет Ахаву, цару Израиљеву, који сједи у Самарији; ено га у винограду Навутејеву куда је отишао да га узме.
19. И реци му и кажи: Овако вели Господ: Нијеси ли убио и нијеси ли присвојио? Па му кажи и реци: Овако вели Господ: *Како пси лизаше крв Навутејеву, тако ће лизати пси и твоју крв. [*1 цар 22, 38.]
20. А Ахав рече Илији: Нађе ли ме, непријатељу мој? А он рече: Нађох, јер си се продао да чиниш што је зло пред Господом.
21. Ево, *пустићу зло на те, и узећу натражје твоје, и истријебићу Ахаву и оно што уза зид мокри, и ухваћенога и остављенога у Израиљу. [*2 цар 9, 8.]
22. И *учинићу с домом твојим као с домом Јеровоама, сина Наватова, и као с † домом Васе, сина Ахијина, што си ме гњевио и што си навео на гријех Израиља. [*1 цар 15, 29; † 1 цар 16, 11.]
23. Такођер и за Језавељу рече Господ говорећи: *Пси ће изјести Језавељу испод зидова Језраелских. [*2 цар 9, 35, 36.]
24. *Ко Ахавов погине у граду, изјешће га пси, а ко погине у пољу, изјешће га птице небеске. [*1 цар 14, 11.]
25. И не би таквога као Ахав, који се продаде да чини што је зло пред Господом, јер га подговараше жена његова Језавеља.
26. И почини врло грдна дјела идући за гадним боговима сасвијем као што чинише Амореји, које изагна Господ испред синова Израиљевијех.
27. А кад Ахав чу те ријечи, раздрије хаљине своје, и привеза костријет око тијела својега, и пошћаше, и спаваше у костријети и хођаше полагано.
28. И дође ријеч Господња Илији Тесвићанину говорећи:
29. Јеси ли видио како се Ахав понизио преда мном? Зато што се тако понизио преда мном, нећу пустити онога зла за његова живота; него *за сина његова пустићу оно зло на дом његов. [*2 цар 9, 25.]"

  "1car22": "---------------------------------
ПРВА КЊИГА O ЦАРЕВИМА
КОЈА СЕ ЗОВЕ И ТРЕЋА КЊИГА O ЦАРЕВИМА
Глава 22. 
Рат против Сиријаца. Пророк Михеја прориче полом. Ахавова пропаст. Јосафатова владавина над Јудом. Цар Охозија у Израиљу.
---------------------------------
1. И прођоше три године без рата између Сираца и Израиљаца.
2. А треће године дође *Јосафат, цар Јудин, к цару Израиљеву. [*2 дн 18, 2 и даље.]
3. И рече цар Израиљев слугама својим: Не знате ли да је наш Рамот у Галаду? А ми не радимо да га узмемо из руку цара Сирскога.
4. И рече Јосафату: Хоћеш ли ићи са мном на војску на Рамот Галадски? А Јосафат рече цару Израиљеву: *Ја као ти, народ мој као твој народ, коњи моји као твоји коњи. [*2 цар 3, 7.]
5. Још рече Јосафат цару Израиљеву: Упитај данас шта ће Господ рећи.
6. Тада цар Израиљев сабра око четири стотине пророка и рече им: Хоћу ли ићи на војску на Рамот Галадски или ћу се оканити? А они рекоше: Иди, јер ће га Господ дати у руке цару.
7. А *Јосафат рече: Има ли ту још који пророк Господњи да га питамо? [*2 цар 3, 11.]
8. А цар Израиљев рече Јосафату: Има још један човјек преко којега бисмо могли упитати Господа; али ја мрзим на њ, јер ми не прориче добра него зло; то је Михеја, син Јемлин. А Јосафат рече: Нека цар не говори тако.
9. Тада цар Израиљев дозва једнога дворанина и рече му: Брже доведи Михеју, сина Јемлина.
10. А цар Израиљев и Јосафат, цар Јудин, сјеђаху сваки на својем пријестолу обучени у царске хаљине на пољани код врата Самаријских, и сви пророци пророковаху пред њима.
11. И Седекија, син Хананин, начини себи гвоздене рогове и рече: Овако вели Господ: Овијем ћеш побости Сирце докле их не истријебиш.
12. Тако и сви пророци пророковаху говорећи: Иди на Рамот Галадски и бићеш срећан, јер ће га Господ дати цару у руке.
13. А посланик који отиде да дозове Михеју, рече му говорећи: Ево, пророци проричу сви једнијем гласом добро цару; нека и твоја ријеч буде као ријеч њихова, говори добро.
14. А Михеја рече: Тако да је жив Господ, говорићу оно што ми Господ каже.
15. И кад дође к цару, рече му цар: Михеја! Хоћемо ли ићи на војску на Рамот Галадски или ћемо се оканити? А он му рече: Иди, бићеш срећан, јер ће га Господ дати цару у руке.
16. А цар му рече: Колико ћу те пута заклињати да ми не говориш него истину у име Господње?
17. Тада рече: Видјех сав народ Израиљев разасут по планинама као овце које немају пастира; јер рече Господ: Ови немају господара; нека се врате свак својој кући с миром.
18. Тада рече цар Израиљев Јосафату: Нијесам ли ти рекао да ми неће пророковати добра него зло?
19. А Михеја му рече: Зато чуј ријеч Господњу; видјех Господа гдје сједи на пријестолу својем, а сва војска небеска стајаше му с десне и с лијеве стране.
20. И рече Господ: Ко ће преварити Ахава да отиде и падне код Рамота Галадскога? И један рече ово, а други оно.
21. Тада изиде један дух и, ставши пред Господа, рече: Ја ћу га преварити. А Господ му рече: Како?
22. Одговори: Изаћи ћу и бићу лажљив дух у устима свијех пророка његовијех. А Господ му рече: Преварићеш га и надвладаћеш, иди и учини тако.
23. Зато сада ето: Господ је метнуо лажљив дух у уста свијем твојим пророцима, а Господ је изрекао зло по те.
24. Тада приступи Седекија, син Хананин, и удари Михеју по образу говорећи: Куда је отишао дух Господњи од мене да говори с тобом?
25. А Михеја му рече: Ето, видјећеш у онај дан кад отидеш у најтајнију клијет да се сакријеш.
26. Тада цар Израиљев рече: Ухвати Михеју и одведи га к Амону, заповједнику градском, и к Јоасу, сину цареву;
27. И реци им: Овако вели цар: Метните овога у тамницу и дајте му по мало хљеба и по мало воде докле се не вратим у миру.
28. А Михеја рече: Ако се вратиш у миру, није Господ говорио преко мене. Још рече: Чујте, сви народи!
29. И отиде цар Израиљев с Јосафатом, царем Јудинијем, на Рамот Галадски.
30. И рече цар Израиљев Јосафату: Ја ћу се преобући кад пођем у бој, а ти обуци своје одијело. И преобуче се цар Израиљев и отиде у бој.
31. А цар Сирски заповједи војводама, којих бијаху тридесет и двије над колима његовијем, и рече: Не ударајте ни на малога ни на великога, него на самога цара Израиљева.
32. И кад војводе од кола видјеше Јосафата, рекоше: Зацијело је цар Израиљев. И окренуше се на њ да ударе; али Јосафат повика.
33. А војводе од кола видјеше да није цар Израиљев, те одступише од њега.
34. А један застријели из лука нагоном и устријели цара Израиљева гдје спуча оклоп. А он рече својему возачу: Савиј руком својом и извези ме из боја, јер сам рањен.
35. И бој би жесток онога дана, а цар заоста на колима својим према Сирцима, па умрије увече, и крв из ране његове тецијаше у кола.
36. И прође гласник по војсци о заходу сунчаном говорећи: Свак у свој град и свак у своју земљу!
37. Тако умрије цар, и однесоше га у Самарију; и погребоше цара у Самарији.
38. А кад праху кола на језеру Самаријском, лизаше пси крв његову, тако и кад праху оружје његово, *по ријечи коју рече Господ. [*1 цар 21, 19.]
39. А остала дјела Ахавова и све што је учинио, и за кућу од слонове кости коју је саградио и за све градове што је саградио, није ли то записано у дневнику царева Израиљевијех?
40. Тако почину Ахав код отаца својих, и на његово се мјесто зацари Охозија, син његов.
41. А Јосафат, син Асин, зацари се над Јудом четврте године царовања Ахавова над Израиљем;
42. И имаше Јосафат тридесет и пет година кад поче царовати, и царова двадесет и пет година у Јерусалиму. А матери му бјеше име Азува, кћи Силејева.
43. И хођаше путем Асе, оца својега, сасвијем, и не одступи од њега чинећи све што је право пред Господом.
44. Али *висина не оборише; народ још приношаше жртве и кађаше на висинама. [*1 цар 15, 14; 2 цар 12, 3.]
45. И учини мир Јосафат с царем Израиљевијем.
46. А *остала дјела Јосафатова и јунаштва што учини и како војева, није ли то записано у дневнику царева Јудинијех? [*2 дн 17-20.]
47. Он истријеби из земље своје *остатак аџувана, који бијаху остали за живота Асе, оца његова. [*1 цар 15, 12.]
48. У то вријеме не бијаше цара у Идумеји, него бијаше намјесник царев.
49. И Јосафат начини лађе Тарсиске да иду у Офир по злато; али не отидоше јер се лађе разбише у Есион-Гаверу.
50. Тада рече Охозија, син Ахавов, Јосафату; Нека иду моје слуге с твојим слугама на лађама. Али Јосафат не хтје.
51. И почину Јосафат код отаца својих, и погребоше га код отаца његовијех у граду Давида, оца његова, а на његово се мјесто зацари Јорам, син његов.
52. *Охозија, син Ахавов, зацари се над Израиљем у Самарији седамнаесте године царовања Јосафатова над Јудом; и царова над Израиљем двије године. [*1 цар 22, 40.]
53. И чињаше што је зло пред Господом, и хођаше путем оца својега и путем матере своје и путем Јеровоама, сина Наватова, који наведе на гријех Израиља.
54. И *служаше Валу и клањаше му се, и гњевљаше Господа Бога Израиљева сасвијем како је чинио отац његов. [*1 цар 16, 31.]"


###############################################
###############################################
###############################################


  "2car1": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 1. 
Царство Израиљево: болест и смрт Охозије. Илија пушта огањ с неба.
---------------------------------
1. А по смрти Ахавовој *одметнуше се Моавци од Израиља. [*2 цар 3, 5.]
2. А Охозија паде кроз решетку из горње собе своје у Самарији и разбоље се; па посла посланике и рече им: Идите, питајте Велзевула, бога Акаронскога, хоћу ли оздравити од ове болести.
3. Али анђео Господњи рече Илији Тесвићанину: Устани, изиди на сусрет посланицима цара Самаријскога и реци им: Еда ли нема Бога у Израиљу, те идете да питате Велзевула, бога у Акарону?
4. А зато овако вели Господ: Нећеш се дигнути са постеље на коју си легао, него ћеш умријети. Потом отиде Илија.
5. А слуге се вратише к Охозији и он им рече: Што сте се вратили?
6. А они му рекоше: Срете нас један човјек и рече нам: Идите, вратите се к цару који вас је послао и реците му: Овако вели Господ: Еда ли нема Бога у Израиљу, те шаљеш да питаш Велзевула, бога у Акарону? Зато нећеш се дигнути с постеље на коју си легао, него ћеш умријети.
7. А он им рече: Какав бјеше на очи тај човјек који вас срете и то вам рече?
8. А они му одговорише: Бјеше сав *космат и опасан кожнијем појасом. А он рече: То је Илија Тесвићанин. [*Зах 13, 4; Мт 3, 4.]
9. Тада посла к њему педесетника с његовом педесеторицом; и он отиде к њему; и гле, он сјеђаше наврх горе, и педесетник му рече: Човјече Божји, цар је заповједио, сиђи.
10. А Илија одговарајући рече педесетнику: Ако сам човјек Божји, нека сиђе огањ с неба и прождре тебе и твоју педесеторицу. И сиђе огањ с неба и прождрије њега и његову педесеторицу.
11. Опет посла к њему другог педесетника с његовом педесеторицом, који проговори и рече му: Човјече Божји, цар је тако заповједио, сиђи брже.
12. А Илија одговори и рече им: Ако сам човјек Божји, нека сиђе огањ с неба и прождре тебе и твоју педесеторицу. И сиђе огањ Божји с неба и прождрије њега и његову педесеторицу.
13. Тада опет посла трећега педесетника с његовом педесеторицом. А овај трећи педесетник кад дође, клече на кољена своја пред Илијом и молећи га, рече му: Човјече Божји, да ти је драга душа моја и душа ове педесеторице, слуга твојих.
14. Ето, сишао је огањ с неба и прождро прва два педесетника с њиховом педесеторицом; али сада да ти је драга душа моја.
15. А анђео Господњи рече Илији: Иди с њим и не бој га се. И уста Илија и отиде с њим к цару.
16. И рече му: Овако вели Господ: Зато што си слао посланике да питају Велзевула, бога у Акарону, као да нема Бога у Израиљу да би га питао, нећеш се дигнути с постеље на коју си легао, него ћеш умријети.
17. И умрије, по ријечи Господњој, коју рече Илија, а *на његово се мјесто зацари Јорам друге године царовања Јорама, сина Јосафатова, над Јудом, јер он нема сина. [*2 цар 3, 1.]
18. А остала дјела Охозијина што је чинио, нијесу ли записана у дневнику царева Израиљевијех?"

  "2car2": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 2. 
Царство Израиљево: Илијин одлазак на небо. Јелисеј исцјељује воду у Јерихону и кажњава дјецу у Ветиљу.
---------------------------------
1. А кад Господ шћаше узети Илију у вихору на небо, пођоше Илија и Јелисеј из Галгала.
2. И рече Илија Јелисеју: Остани ти овдје, јер мене Господ шаље до Ветиља. Али Јелисеј рече: Тако жив био Господ и тако жива била душа твоја, нећу те оставити. И дођоше у Ветиљ.
3. Тада дођоше к Јелисеју синови пророчки који бијаху у Ветиљу, и рекоше му: Знаш ли да ће данас Господ узети господара твојега од тебе? А он рече: Знам, мучите.
4. Опет му рече Илија: Јелисеју, остани ти ту, јер ме Господ шаље у Јерихон. А он рече: Тако жив био Господ и тако жива била душа твоја, нећу те оставити. Тако дођоше у Јерихон.
5. А синови пророчки који бијаху у Јерихону, приступише к Јелисеју, и рекоше му: Знаш ли да ће данас узети Господ од тебе господара твојега? А он рече: Знам, мучите.
6. Опет му рече Илија: Остани ти ту, јер ме Господ шаље на Јордан. А он рече: Тако жив био Господ и тако била жива твоја душа, нећу те оставити. Тако отидоше обојица.
7. И педесет људи између синова пророчких отидоше и стадоше према њима издалека, а они обојица уставише се код Јордана.
8. И узе Илија плашт свој и савив га, удари њим по води, а *она се раступи тамо и амо, те пријеђоше обојица сухим. [*2 Мој 14, 21; ИНав 3, 16.]
9. А кад пријеђоше, рече Илија Јелисеју: Ишти шта хоћеш да ти учиним докле се нијесам узео од тебе. А Јелисеј рече: Да буду два дијела духа твојега у мене.
10. А он му рече: Заискао си тешку ствар; али ако ме видиш кад се узмем од тебе, биће ти тако; ако ли не видиш, неће бити.
11. И кад иђаху даље разговарајући се, гле, огњена кола и огњени коњи раставише их, и Илија отиде у вихору на небо.
12. А Јелисеј видећи то викаше: Оче мој, оче мој! *Кола Израиљева и коњици његови! И не видје га више; потом узе хаљине своје и раздрије их на два комада. [*2 цар 13, 14.]
13. И подиже плашт Илијин, који бјеше спао с њега, и вратив се стаде на обали Јорданској.
14. И узев плашт Илијин који бјеше спао с њега, удари по води и рече: Гдје је Господ Бог Илијин? А кад и он удари по води, *раступи се вода тамо и амо, и пријеђе Јелисеј. [*2 цар 2, 8.]
15. А кад с друге стране видјеше синови пророчки, који бијаху у Јерихону, рекоше: Почину дух Илијин на Јелисеју. И сретоше га и поклонише му се до земље.
16. И рекоше му: Ево, има у слуга твојих педесет јунака, нека иду и траже твојега господара да га не буде узео дух Господњи и бацио га на какво брдо или у какав до. А он рече: Не шаљите.
17. Али они наваљиваху на њ докле му се не досади, те рече: Пошљите. И послаше педесет људи који га тражише три дана, али не нађоше.
18. И вратише се к њему, а он бијаше у Јерихону, па им рече: Нијесам ли вам говорио да не идете?
19. Тада грађани рекоше Јелисеју: Гле, добро је живјети у овом граду, као што господар наш види; али је вода зла и земља неродна.
20. А он им рече: Донесите ми нов кутао и метните у њ соли. И донесоше му.
21. А он изиде на извор и баци у њ со говорећи: Овако вели Господ: Исцијелих ову воду да не буде више од ње смрти ни неродности.
22. И вода поста здрава до данашњега дана, по ријечи Јелисејевој коју изрече.
23. Потом отиде оданде у Ветиљ; и кад иђаше путем, изидоше мала дјеца из града и ругаху му се говорећи му: Ходи, ћело! Ходи, ћело!
24. А Јелисеј обазре се и, видећи их, прокле их именом Господњим. Тада изидоше двије медвједице из шуме и растргоше четрдесет и двоје дјеце.
25. Оданде отиде на гору Кармилску, а оданде се врати у Самарију."

  "2car3": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 3. 
Царство Израиљево: Јорамова владавина и рат са Јосафатом, царем Јудиним, против Моаваца.
---------------------------------
1. А *Јорам, син Ахавов, зацари се над Израиљем у Самарији осамнаесте године царовања Јосафатова над Јудом, и царова дванаест година. [*2 цар 1, 17.]
2. И чињаше што је зло пред Господом, али не као отац његов и као мати његова, јер обори *лик Валов који бјеше начинио отац његов. [*1 цар 16, 32.]
3. Али оста *у гријесима Јеровоама, сина Наватова, којима наведе на гријех Израиља, и не одступи од њих. [*1 цар 12, 31.]
4. А Миса, цар Моавски, имаше много стоке и даваше цару Израиљеву сто тисућа јагањаца и сто тисућа овнова под руном.
5. Али кад умрије Ахав, одметну се цар Моавски од цара Израиљева.
6. А цар Јорам изиде у то вријеме из Самарије и преброји свега Израиља.
7. И отиде, те посла к Јосафату, цару Јудину, и поручи му: Цар Моавски одметну се од мене; хоћеш ли ићи са мном на војску на Моавце? А он рече: Хоћу, *ја као ти, мој народ као твој народ, моји коњи као твоји коњи. [*1 цар 22, 4.]
8. Иза тога рече: А којим ћемо путем ићи? А он рече: Преко пустиње Едомске.
9. И тако изиде цар Израиљев и цар Јудин и цар Едомски, и идоше путем седам дана, и не бијаше воде војсци ни стоци која иђаше за њима.
10. И рече цар Израиљев: Јаох! Дозва Господ ова три цара да их преда у руке Моавцима.
11. А *Јосафат рече: Има ли ту који пророк Господњи да упитамо Господа преко њега? А један између слуга цара Израиљева одговори и рече: Овдје је Јелисеј, син Сафатов, који је Илији пољевао водом руке. [*1 цар 22, 7.]
12. Тада рече Јосафату: У њега је ријеч Господња. И отидоше к њему цар Израиљев и Јосафат и цар Едомски.
13. А Јелисеј рече цару Израиљеву: Шта је мени до тебе? Иди ка пророцима оца својега и ка пророцима матере своје. А цар Израиљев рече му: Не, јер Господ дозва ова три цара да их преда у руке Моавцима.
14. А Јелисеј рече: Тако да је жив Господ над војскама пред којим стојим, да не гледам на Јосафата, цара Јудина, не бих марио за те, нити бих те погледао.
15. Него сада доведите ми гудача. И кад гудач гуђаше, дође рука Господња нада њ;
16. И рече: Овако вели Господ: Начините по овој долини много јама.
17. Јер овако вели Господ: Нећете осјетити вјетра, нити ћете видјети дажда, али ће се долина ова напунити воде, те ћете пити и ви и људи ваши и стока ваша.
18. Па и то је мало Господу, него и Моавце ће вам предати у руке.
19. И раскопаћете све тврде градове и све изабране градове, и посјећи ћете сва добра дрвета и заронити све изворе водене, и сваку њиву добру потрћете камењем.
20. А ујутру кад се приноси дар, гле, дође вода од Едомске и напуни се земља воде.
21. А сви Моавци, чувши да су изишли цареви да ударе на њих, сазваше све који се почињаху пасати и старије и стадоше на међи.
22. А ујутру, кад усташе и сунце ограну над оном водом, угледаше Моавци према себи воду гдје се црвени као крв.
23. И рекоше: Крв је; побили су се цареви и један другога погубили; сада, дакле, на плијен, Моавци!
24. А кад дођоше до окола Израиљева, подигоше се Израиљци и разбише Моавце, те побјегоше испред њих, а они уђоше у земљу Моавску бијући их.
25. И градове њихове раскопаше, и на сваку добру њиву бацајући сваки по камен, засуше је и све изворе водене заронише, и сва добра дрвета посјекоше тако да само оставише камење у Кирарасету. И опколивши га, праћари стадоше га бити.
26. А цар Моавски кад видје да ће га надвладати војска, узе са собом седам стотина људи који махаху мачем, да продру кроз војску цара Едомскога, али не могоше.
27. Тада узе сина својега првенца који шћаше бити цар на његово мјесто и принесе га на жртву паљеницу на зиду. Тада се подиже велики гњев на Израиља, те отидоше оданде и вратише се у своју земљу."

  "2car4": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 4. 
Царство Израиљево: Јелисеј умножава уље удовице, обећава Сунамци сина, васкрсава га из смрти, шкодљива јела чини здравим и храни многе са двадесет хљебова.
---------------------------------
1. А једна између жена синова пророчких повика к Јелисеју говорећи: Слуга твој, муж мој, умрије, и ти знаш да се слуга твој бојао Господа; па сада дође рукодавалац да ми узме два сина у робље.
2. А Јелисеј јој рече: Што ћу ти? Кажи ми шта имаш у кући? А она рече: Слушкиња твоја нема у кући ништа до судић уља.
3. А он јој рече: Иди, ишти у наруч празнијех судова у свијех сусједа својих; немој мало да иштеш.
4. Па отиди и затвори се у кућу са синовима својим, па онда наљевај у све судове, и кад се који напуни, кажи нека уклоне.
5. И она отиде од њега и затвори се у кућу са синовима својим; они јој додаваху, а она наљеваше.
6. А кад се судови напунише, она рече сину својему: Дај још један суд. А он јој рече: Нема више. Тада стаде уље.
7. Потом она отиде и каза човјеку Божијему; а он јој рече: Иди, продај уље и одужи се; а што претече, онијем се храни са својим синовима.
8. Послије тога једном иђаше Јелисеј кроз *Сунам, а ондје бијаше богата жена која га устави да једе хљеба; и отада кад год пролажаше, увраћаше се к њој да једе хљеба. [*ИНав 19, 18.]
9. И она рече мужу својему: Гле, видим да је свети човјек Божији овај што све пролази овуда.
10. Да начинимо малу клијет и да му намјестимо постељу и сто и столицу и свијетњак, па кад дође к нама, нека се ту склони.
11. Потом он дође једном онамо, и ушав у клијет почину ондје.
12. И рече момку својему Гијезију: Зови Сунамку. И он је дозва, и она стаде пред њим.
13. И он рече Гијезију: Кажи јој: Ето стараш се за нас свакојако; шта хоћеш да ти учиним? Имаш ли што да говорим цару или војводи? А она рече: Ја живим усред својега народа.
14. А он рече: Шта бих јој, дакле, учинио? А Гијезије рече: Ето, нема сина, а муж јој је стар.
15. А он рече: Зови је. И он је дозва, и она стаде на вратима.
16. А он рече: *Догодине у ово доба грлићеш сина. А она рече: Немој господару мој, човјече Божји, немој варати слушкиње своје. [*1 Мој 18, 10, 14.]
17. И затрудње жена и роди сина друге године у исто доба, као што јој рече Јелисеј.
18. И дијете одрасте. И једном изиде к оцу својему к жетеоцима;
19. И рече оцу својему: Јаох, глава, јаох, глава! А он рече момку: Носи га матери.
20. И он га узе и однесе матери његовој, и лежа на крилу њезину до подне, па умрије.
21. Тада отиде она горе и намјести га у постељу човјека Божијега, и затворивши га изиде.
22. Потом викну мужа својега и рече му: Пошљи ми једнога момка и једну магарицу да отрчим до човјека Божијега и да се вратим.
23. А он рече: Зашто данас хоћеш да идеш к њему? Нити је младина ни субота. А она рече: Не брини се.
24. И она, осамаривши магарицу, рече момку својему: Води и иди и немој застајати мене ради на путу докле ти не кажем.
25. Тако пошавши дође к човјеку Божијему на гору Кармилску. А кад је човјек Божји угледа гдје иде к њему, рече Гијезију, слузи својему: Ево Сунамке.
26. Трчи сад пред њу и реци јој: Јеси ли здраво? Је ли здраво муж твој? Је ли здраво син твој? А она рече: Здраво смо.
27. А кад дође к човјеку Божијему на гору, загрли му ноге, а Гијезије приступи да је отјера; али човјек Божји рече: Остави је, јер јој је душа у јаду, а Господ сакри од мене и не јави ми.
28. А она рече: Јесам ли искала сина од господара својега? Нијесам ли казала: *Немој ме варати? [*2 цар 4, 16.]
29. А он рече Гијезију: Опаши се и узми штап мој у руку, па иди; ако сретнеш кога, *немој га поздрављати, и ако те ко поздрави, немој му одговарати, и метни мој штап на лице дјетету. [*Лк 10, 4.]
30. А мати дјетиња рече: Тако да је жив Господ и тако да је жива душа твоја, нећу те се оставити. Тада он уста и пође за њом.
31. А Гијезије отиде напријед и метну штап на лице дјетету, али не би гласа ни осјећања. Тада се врати преда њ и јави му говорећи: Не пробуди се дијете.
32. И Јелисеј уђе у кућу и, гле, дијете мртво лежи на његовој постељи.
33. И ушав затвори се с дјететом и помоли се Господу.
34. Потом стаде на постељу и леже на дијете метнув уста своја на уста дјетету, и очи своје на очи његове, и дланове своје на његове дланове, и *пружи се над њим, те се загрија тијело дјетету. [*1 цар 17, 21.]
35. Потом уста, и пријеђе по кући једном тамо и једном амо, потом отиде опет и пружи се над дјететом. И кихну дијете седам пута и отвори дијете очи своје.
36. Тада дозва Гијезија и рече му: Зови Сунамку. И он је дозва, те дође к њему. И он јој рече: Узми сина својега.
37. И она ушавши паде к ногама његовијем и поклони му се до земље, и *узевши сина својега отиде. [*Јев 11, 35.]
38. Потом врати се Јелисеј у Галгал. А бијаше глад у оној земљи, и синови пророчки сјеђаху пред њим; а он рече момку својему: Пристави велики лонац и скухај зеља синовима пророчким.
39. А један отиде у поље да набере зеља, и нађе дивљу лозу и набра с ње дивљих тиквица пун плашт, и дошавши сасијече их у лонац гдје бјеше зеље, јер их не познаваху.
40. И усуше људима да једу; а кад стадоше јести онога зеља, повикаше говорећи: Смрт је у лонцу, човјече Божји! И не могаху јести.
41. А он рече: Донесите брашна. И сасу брашно у лонац и рече: Успи људима нека једу. И не би више никаквога зла у лонцу.
42. А дође неко из Вал-Салисе и донесе човјеку Божијему хљеба од првина, двадесет хљебова јечменијех и новијех зрна у класу. А он рече: Постави народу, нека једу.
43. А слуга му рече: *Како ћу то поставити пред сто људи? Опет рече: Постави народу, нека једу; јер је тако казао Господ: Јешће и претећи ће. [*Јн 6, 9.]
44. А он им постави, те једоше; и претече, по ријечи Господњој."

  "2car5": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 5. 
Царство Израиљево. Јелисеј исцјељује губавога Сиријца Немана и кажњава Гијезија губом.
---------------------------------
1. И бјеше Неман, војвода цара Сирскога, човјек велик у господара својега и у части, јер преко њега сачува Господ Сирију; али тај велики јунак бјеше губав.
2. А из Сирије изиде чета и зароби у земљи Израиљској малу дјевојку, те она служаше жену Неманову.
3. И она рече својој госпођи: O кад би мој господар отишао к пророку у Самарији! Он би га опростио од губе.
4. Тада Неман отиде к своме господару и јави му говорећи: Тако и тако каже дјевојка из земље Израиљске.
5. А цар Сирски рече му: Хајде, иди, а ја ћу послати књигу цару Израиљеву. И он отиде, и понесе десет таланата сребра и шест тисућа сикала злата и десеторе стајаће хаљине.
6. И однесе књигу цару Израиљеву која овако говораше: Ето, кад ти дође ова књига, знај да шаљем к теби Немана, слугу својега, да га опростиш губе.
7. А кад цар Израиљев прочита књигу, раздрије хаљине своје и рече: Зар сам ја Бог да могу убити и повратити живот, те шаље к мени да опростим човјека губе? Пазите и видите како тражи задјевице са мном.
8. А кад чу Јелисеј, човјек Божји, да је цар Израиљев раздро хаљине своје, посла к цару и поручи: Зашто си раздро хаљине своје? Нека дође к мени да позна да има пророк у Израиљу.
9. И тако дође Неман с коњма и колима својим, и стаде на вратима дома Јелисејева.
10. А Јелисеј посла к њему и поручи: Иди и окупај се седам пута у Јордану, и оздравиће тијело твоје и очистићеш се.
11. Тада се расрди Неман и пође говорећи: Гле! Ја мишљах, он ће изаћи к мени, и стаће и призваће име Господа Бога својега, и метнути руку своју на мјесто и очистити губу.
12. Нијесу ли Авана и Фарфар воде у Дамаску боље од свијех вода Израиљских? Не бих ли се могао у њима окупати и очистити? И окренувши се, отиде гњеван.
13. Али слуге његове приступивши рекоше му говорећи: Оче, да ти је казао пророк што велико, не би ли учинио? А зашто не би кад ти рече: Окупај се, па ћеш се очистити?
14. И тако сиђе и зарони у Јордан седам пута по ријечима човјека Божијега, и тијело његово поста као у малога дјетета и *очисти се. [*Лк 4, 27.]
15. Тада се врати к човјеку Божијему са пратњом својом, и дошав стаде пред њим и рече: Ево, сад видим да нема Бога нигдје на земљи до у Израиљу. Него узми дар од слуге својега.
16. Али он рече: Тако да је жив Господ пред којим стојим, нећу узети. И он наваљиваше на њ да узме; али он не хтје.
17. Тада рече Неман: Кад нећеш, а оно нека се да слузи твојему ове земље колико могу понијети двије мазге. Јер слуга твој неће више приносити жртава паљеница ни других жртава другим боговима, него Господу.
18. А Господ нека опрости ово слузи твојему: Кад господар мој уђе у дом Римонов да се поклони ондје, *па се прихвати за моју руку, да се и ја поклоним у дому Римонову, нека опрости Господ слузи твојему кад се тако поклоним у дому Римонову. [*2 цар 7, 2.]
19. А он му рече: Иди с миром. И он отиде од њега и пријеђе једно потркалиште.
20. Тада рече Гијезије, слуга Јелисеја, човјека Божијега: Гле, господар мој не хтје примити из руку тога Немана Сирца што бјеше донио. Али тако да је жив Господ, потрчаћу за њим и узећу што од њега.
21. И Гијезије отрча за Неманом. А кад га видје Неман гдје трчи за њим, скочи с кола својих и срете га, па му рече: Је ли добро?
22. А он рече: Добро је. Господар мој посла ме да ти кажем: Ево, баш сад дођоше к мени два младића из горе Јефремове, пророчки синови, дај за њих таланат сребра и двоје стајаће хаљине.
23. А Неман рече: Узми и два таланта. И натјера га; и свеза два таланта сребра у два тобоца и двоје стајаће хаљине, и даде двојици момака својих да носе пред њим.
24. А он кад дође на брдо, узе из руку њиховијех и остави у једној кући, а људе отпусти, те отидоше.
25. Потом дошавши стаде пред Господаром својим. А Јелисеј му рече: Откле Гијезије? А он рече: Није ишао слуга твој никуда.
26. Али му он рече: Зар срце моје није ишло онамо кад се човјек врати с кола својих преда те? Зар је то било вријеме узимати сребро и узимати хаљине, маслинике, винограде, овце, говеда, слуге и слушкиње?
27. Зато губа Неманова нека прионе за те и за сјеме твоје довијека. И отиде од њега губав, био као снијег."

  "2car6": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 6. 
Царство Израиљево: Сјекира плива. Сиријци слијепи. Опсада и глад у Самарији.
---------------------------------
1. А синови пророчки рекоше Јелисеју: Гле, мјесто гдје сједимо пред тобом тијесно нам је.
2. Него хајде да отидемо на Јордан, па да узмемо ондје сваки по брвно и начинимо ондје мјесто гдје ћемо боравити. А он рече: Идите.
3. А један рече: Буди вољан, пођи и ти са слугама својим. А он рече: Хоћу.
4. И тако пође с њима. И дошавши на Јордан, сјекоше дрва.
5. А кад један од њих сијецијаше дрво, паде му сјекира у воду; а он повика говорећи: Авај, господару, још је у наруч узета.
6. А човјек Божји рече му: Гдје је пала? А кад му показа мјесто, он одсијече дрво и баци га онамо, и учини те сјекира исплива.
7. А он рече: Узми је. И човјек пружи руку, те је узе.
8. А кад цар Сирски војеваше на Израиља, вијећаше са слугама својим, и рече: Ту и ту нека стане војска моја.
9. А човјек Божји посла к цару Израиљеву и поручи: Чувај се да не идеш онуда, јер су ондје Сирци у засједи.
10. И цар Израиљев посла на оно мјесто за које рече човјек Божји и опомену га, те се чуваше. И то не би једанпут ни два пута.
11. И смути се срце цару Сирском зато и, сазвавши слуге своје, рече им: Хоћете ли ми казати ко од наших доказује цару Израиљеву?
12. А један од слуга његовијех рече му: Нико, царе господару мој; него Јелисеј, пророк у Израиљу, доказује цару Израиљеву ријечи које говориш у ложници својој.
13. Тада рече: Идите, видите гдје је да пошљем да га ухвате. И јавише му говорећи: Ено га у Дотану.
14. И посла онамо коње и кола с великом војском; и они дошавши, ноћу опколише град.
15. А ујутру слуга човјека Божијега уставши изиде, а то војска око града и коњи и кола. И рече му слуга: Јаох, господару, шта ћемо сад?
16. А он му рече: Не бој се, јер је више наших него њиховијех.
17. И помоли се Јелисеј говорећи: Господе, отвори му очи да види. И Господ отвори очи момку, те видје, а то гора пуна коња и кола огњенијех око Јелисеја.
18. А кад пођоше Сирци к њему, помоли се Јелисеј Господу и рече: Ослијепи овај народ. И *ослијепи их по ријечи Јелисејевој. [*1 Мој 19, 11.]
19. Тада им рече Јелисеј: Није ово пут, није ово град; ходите за мном и одвешћу вас човјеку којега тражите. И одведе их у Самарију.
20. А кад дођоше у Самарију, рече Јелисеј: Господе, отвори им очи да виде. И Господ им отвори очи и видјеше, а то бијаху усред Самарије.
21. А цар Израиљев рече Јелисеју кад их угледа: Хоћу ли бити, хоћу ли бити, оче мој?
22. А он рече: Немој бити; еда ли ћеш оне побити које заробиш мачем својим и луком својим? Изнеси им хљеба и воде нека једу и пију, па онда нека иду господару својему.
23. И уготови им гозбу велику, те једоше и пише, па их отпусти, а они отидоше господару својему; и од тада не долазише чете Сирске у земљу Израиљеву.
24. А послије тога Вен-Адад, цар Сирски, скупи сву војску своју и изиде и опколи Самарију.
25. И наста велика глад у Самарији, јер, гле, бјеше опкољена толико да глава магарећа бијаше за осамдесет сикала сребра, а четврт кава голубињега кала за пет сикала сребра.
26. И кад цар иђаше по зидовима, једна жена повика к њему говорећи: Помагај, царе господару!
27. А он рече: Господ ти не помаже, како ћу ти ја помоћи? С гумна ли, или из каце?
28. Још јој рече цар: Што ти је? А она рече: Ова жена рече ми: Дај сина свога да га поједемо данас, а сјутра ћемо појести мога сина.
29. И *скухасмо сина мојега и поједосмо га; а сјутрадан рекох јој: Дај сина својега да га поједемо. Али она сакри свога сина. [*5 Мој 28, 53.]
30. А кад цар чу ријечи женине, раздрије хаљине своје; и кад иђаше по зиду, видје народ гдје костријет бијаше оздо на тијелу његову.
31. Тада рече цар: Тако да ми учини Бог и тако да дода, ако глава Јелисеја, сина Сафатова, остане данас на њему.
32. А Јелисеј сјеђаше у својој кући, и старјешине сјеђаху код њега. И посла цар једнога од онијех што стајаху пред њим; а док још не дође послани к њему, он рече старјешинама: Видите ли гдје онај крвнички син посла да ми одсијече главу? Гледајте кад дође послани, закључајте врата, и одбијте га од врата; ето, и бахат ногу господара његова за њим.
33. И док још говораше с њима, гле, послани дође к њему, и рече: Гле, ово је зло од Господа; чему ћу се још надати од Господа?"

  "2car7": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 7. 
Јелисеј објављује јевтиноћу у Самарији након што је Господ на чудесан начин отјерао Сиријце.
---------------------------------
1. Тада рече Јелисеј: Чујте ријеч Господњу; тако вели Господ: Сјутра ће у ово доба бити мјера бијелога брашна за сикал, а двије мјере јечма за сикал на вратима Самаријским.
2. А *војвода, † на којега се руку цар наслањаше, одговори човјеку Божијему и рече: Да Господ начини окна на небу, би ли могло то бити? А Јелисеј рече: Ето, ти ћеш видјети својим очима, али га нећеш јести. [*2 цар 7, 17; † 2 цар 5, 18.]
3. А бијаху на *вратима четири човјека губава, и рекоше један другому: Што сједимо овдје да умремо? [*3 Мој 13, 46.]
4. Да речемо: Да уђемо у град, глад је у граду, те ћемо умријети ондје; а да останемо овдје, опет ћемо умријети; него хајде да ускочимо у око Сирски; ако нас оставе у животу, остаћемо у животу, ако ли нас погубе, погинућемо.
5. И тако уставши у сумрак, пођоше у око Сирски и дођоше до краја окола Сирскога и, гле, не бјеше никога.
6. Јер Господ учини те се у околу Сирском чу лупа кола и коња и велике војске, те рекоше један другому: Ето, цар је Израиљев најмио на нас цареве Хетејске и цареве Мисирске да ударе на нас.
7. Те се подигоше и побјегоше по мраку оставивши шаторе своје и коње своје и магарце своје и око као што је био, и побјегоше ради душа својих.
8. Па кад дођоше губавци на крај окола, уђоше у један шатор, и наједоше се и напише се, и покупише из њега сребро и злато и хаљине, и отидоше те сакрише. Па се вратише и уђоше у други шатор, па покупише и из њега и отидоше, те сакрише.
9. Тада рекоше међу собом: Не радимо добро; овај је дан дан добријех гласова; а ми шутимо. Ако ушчекамо до зоре, стигнуће нас безакоње. Зато сада хајде да идемо и јавимо дому цареву.
10. И тако дошавши дозваше вратара градскога и казаше му говорећи: Идосмо у око Сирски и, гле, нема никога, ни гласа човјечијега; него коњи повезани и магарци повезани, и шатори како су били.
11. А он дозва остале вратаре и јавише у дом царев.
12. А цар, уставши по ноћи, рече слугама својим: Казаћу вам сада шта су нам учинили Сирци. Знаду да гладујемо, зато отидоше из окола да се сакрију у пољу говорећи: Кад изиђу из града, похватаћемо их живе и ући ћемо у град.
13. А један од слуга његовијех одговори и рече: Да узмемо пет осталијех коња што још има у граду; гле, то је све што је остало од мноштва коња Израиљских; то је све што није изгинуло од мноштва коња Израиљских; да пошљемо да видимо.
14. И узеше два коња колска које посла цар за војском Сирском, говорећи: Идите и видите.
15. И отидоше за њима до Јордана и, гле, по свему путу бијаше пуно хаљина и судова које побацаше Сирци у хитњи. Тада се вратише посланици и јавише цару.
16. Тада изиде народ и разграби око Сирски; и бјеше мјера бијелога брашна за сикал, и двије мјере јечма за сикал, *по ријечи Господњој. [*2 цар 7, 1.]
17. И цар постави на врата онога војводу на којега се руку наслањаше, а народ га изгази на вратима, те умрије, *по ријечи човјека Божијега коју рече кад цар к њему дође. [*2 цар 7, 2.]
18. Јер кад човјек Божји рече цару: Двије мјере јечма за сикал и мјера бијелога брашна за сикал биће сјутра у ово доба на вратима Самаријским, [*2 цар 7, 1.]
19. А онај војвода одговори човјеку Божијему говорећи: Да Господ начини окна на небу, би ли могло бити што кажеш? А Јелисеј рече: Ти ћеш видјети својим очима, али га нећеш јести.
20. И зби му се то, јер га изгази, народ на вратима, те умрије."

  "2car8": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 8. 
Седмогодишња глад. Сунамка. Азаило, цар у Сирији. Царство Јудино: цареви Јорам и Охозија.
---------------------------------
1. И говори Јелисеј жени *којој сина поврати у живот, и рече: Устани и иди с домом својим и склони се гдје можеш; јер је Господ дозвао глад која ће доћи и бити на земљи седам година. [*2 цар 4, 35.]
2. А жена уста и учини како рече човјек Божји, јер отиде с домом својим и оста у земљи Филистејској седам година.
3. А кад прође седам година, врати се жена из земље Филистејске и отиде да моли цара за кућу своју и за њиву своју.
4. А цар говораше с Гијезијем, момком човјека Божијега, и рече: Приповједи ми сва велика дјела која је учинио Јелисеј.
5. А кад он приповједаше цару како је мртва оживио, гле, жена којој је сина оживио, стаде молити цара за кућу своју и за њиву своју. А Гијезије рече: Господару мој, царе, ово је она жена и ово је син њезин којега је Јелисеј оживио.
6. Тада цар запита жену, и она му приповједи. И цар јој даде једнога дворанина и рече му: Поврати јој све што је њезино и све приходе од њива од дана кад је оставила земљу све до сада.
7. Послије тога дође Јелисеј у Дамасак, а цар Сирски Вен-Адад бијаше болестан, и јавише му говорећи: Дошао је човјек Божји овамо.
8. А цар рече Азаилу: Узми са собом дар и иди у сусрет човјеку Божијему, и преко њега питај Господа хоћу ли оздравити од ове болести.
9. Тада отиде Азаило у сусрет њему понесавши дар, свакојаких добријех ствари из Дамаска натоваренијех на четрдесет камила; и дошав стаде пред њим и рече: Син твој Вен-Адад, цар Сирски, посла ме к теби говорећи: Хоћу ли оздравити од ове болести?
10. А Јелисеј му рече: Иди, реци му: Оздравићеш; али ми је Господ показао да ће умријети.
11. И упрвши очи у њ, гледаше дуго и *заплака се човјек Божји. [*Лк 19, 41.]
12. А Азаило му рече: Што плаче господар мој? А он рече: *Јер знам какво ћеш зло учинити синовима Израиљевијем, градове ћеш њихове палити огњем, и младиће ћеш њихове сјећи мачем, и дјецу ћеш њихову разбијати и трудне жене њихове растрзати. [*2 цар 10, 32.]
13. А Азаило рече: А шта је слуга твој, пас, да учини тако велику ствар? А Јелисеј му рече: *Показао ми је Господ да ћеш ти бити цар у Сирији. [*1 цар 19, 15.]
14. Тада отишав од Јелисеја, дође ка господару својему; а он му рече: Што ти рече Јелисеј? А он одговори: Рече ми да ћеш оздравити.
15. Али сјутрадан узе Азаило покривач и, замочивши га у воду, прострије му по лицу, те умрије. А на његово мјесто зацари се Азаило.
16. Пете године царовања Јорама, сина Ахавова, над Израиљем, кад Јосафат бјеше цар Јудин, поче царовати Јорам, син Јосафатов, цар Јудин.
17. Имаше тридесет и двије године кад поче царовати и царова осам година у Јерусалиму.
18. И хођаше путем царева Израиљевијех, као што је чинио дом Ахавов; *јер кћи Ахавова бјеше му жена, те он чињаше што је зло пред Господом. [*2 цар 8, 26.]
19. Али Господ не хтје затрти Јуде због Давида, слуге својега, *као што му бјеше рекао да ће му дати видјело између синова његовијех довијека. [*2 Сам 7, 13; 1 цар 11, 36.]
20. За његова времена одврже се Едом да не буде под Јудом и постави цара над собом.
21. Зато отиде Јорам у Саир и сва кола његова с њим; и уста ноћу и удари на Едомце који га бијаху опколили, и на заповиједнике од кола, и побјеже народ у своје шаторе.
22. Ипак се одвргоше Едомци да не буду под Јудом, до данашњега дана. У исто вријеме одметну се и Ливна.
23. А остала дјела Јорамова и све што је чинио, није ли то записано у дневнику царева Јудинијех?
24. И Јорам почину код отаца својих и би погребен код отаца својих у граду Давидову. А на његово се мјесто зацари син његов *Охозија. [*2 дн 22, 1 и даље.]
25. Године дванаесте царовања Јорама, сина Ахавова, над Израиљем поче царовати Охозија, син Јорамов, цар Јудин.
26. Имаше Охозија двадесет и двије године кад се зацари, и царова годину дана у Јерусалиму. Матери му бјеше име Готолија, *кћи Амрија, цара Израиљева. [*2 цар 8, 18.]
27. Он хођаше путем дома Ахавова и чињаше што је зло пред Господом, као дом Ахавов, јер бјеше зет дому Ахавову.
28. Зато пође с Јорамом, сином Ахавовијем, на војску на Азаила, цара Сирскога, у Рамот Галадски; али Сирци разбише Јорама.
29. *И врати се цар Јорам да се лијечи у Језраелу од рана које му задаше Сирци у Рами кад се бијаше с Азаилом, царем Сирским; а Охозија, син Јорамов, цар Јудин, отиде да види Јорама, сина Ахавова, у Језраелу, јер бијаше болестан. [*2 цар 9, 15, 16.]"

  "2car9": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 9. 
Царство Израиљево: Јуј помазан за цара, убија Јорама, Охозију и Језавељу.
---------------------------------
1. А Јелисеј пророк дозва једнога између синова пророчких и рече му: Опаши се и узми ову уљаницу, па иди у Рамот Галадски.
2. И кад дођеш онамо, видјећеш ондје Јуја, сина Јосафата, сина Нимсијина и ушавши, изведи га између браће његове и одведи га у најтајнију клијет.
3. И узми уљаницу и излиј му на главу и реци: Овако вели Господ: Помазах те за цара над Израиљем. Затијем отвори врата и бјежи, и не забављај се.
4. И отиде младић, момак пророков, у Рамот Галадски.
5. И кад уђе, гле, сјеђаху војводе; а он рече: Војводо, имам нешто да ти кажем. А Јуј му рече: Коме између свијех нас? А он рече: Теби, војводо.
6. Тада уста и уђе у кућу, а он му изли на главу уље и рече му: Овако вели Господ Бог Израиљев: Помазах те за цара над народом Господњим, Израиљем.
7. И побиј дом Ахава, господара својега, јер хоћу да покајем крв слуга својих пророка и крв свијех слуга Господњијех од руке Језавељине.
8. И тако ће изгинути сав дом Ахавов, и *истријебићу Ахаву и оно што уза зид мокри, и ухваћенога и остављенога у Израиљу. [*1 цар 21, 21.]
9. И учинићу с домом Ахавовијем као с домом *Јеровоама, сина Наватова, и као с домом † Васе, сина Ахијина. [*1 цар 14, 10; † 1 цар 16, 3, 11.]
10. И *Језавељу ће изјести пси у пољу Језраелском, и неће бити никога да је погребе. Потом отвори врата и побјеже. [*1 цар 21, 23.]
11. А Јуј изиде к слугама господара својега и запиташе га: Је ли добро? Што је дошао тај безумник к теби? А он им рече: Знате човјека и бесједу његову.
12. А они рекоше: Није истина; кажи нам. А он им рече: Тако и тако рече ми говорећи: Овако вели Господ: Помазах те за цара над Израиљем.
13. Тада брже *узеше свак своју хаљину и метнуше пода њ на највишем басамаку, и затрубише у трубу и рекоше: Јуј поста цар. [*Мт 21, 7.]
14. Тако се побуни Јуј, син Јосафата, сина Нимсијина, на Јорама; а Јорам чуваше Рамот Галадски са свијем Израиљем од Азаила, цара Сирскога.
15. А *бјеше се вратио цар Јорам да се лијечи у Језраелу од рана које му задаше Сирци кад се бијаше с Азаилом, царем Сирским. И рече Јуј: Ако вам је воља, нека нико не излази из града да отиде и јави у Језраел. [*2 цар 8, 29.]
16. И Јуј сједе на кола и отиде у Језраел, јер Јорам лежаше ондје; и *Охозија, цар Јудин, бјеше дошао да види Јорама. [*2 цар 8, 29.]
17. А стражар који стајаше на кули у Језраелу, кад угледа људство Јујево гдје иде, рече: Неко људство видим. Тада рече Јорам: Узми коњика и пошљи га пред њих, и нека запита: Је ли мир?
18. И отиде коњик преда њ и рече: Овако вели цар: Је ли мир? А Јуј рече: Шта је теби до мира? Хајде за мном. А стражар јави говорећи: Гласник дође до њих, али се не враћа.
19. И посла другог коњика, који кад дође к њима, рече: Овако вели цар: Је ли мир? А Јуј рече: Шта је теби до мира? Хајде за мном.
20. Опет јави стражар говорећи: Дође до њих, али се не враћа; а ход као да је ход Јујев, јер иде помамно.
21. Тада рече Јорам: Прежи. И упрегоше у кола његова. Тако изиде Јорам, цар Израиљев, и Охозија, цар Јудин, сваки на својим колима, и отидоше на сусрет Јују и сретоше га на њиви Навутеја Језраељанина.
22. И кад Јорам угледа Јуја, рече му: Је ли мир, Јују? А он одговори: Какав мир? Док је толикога курвања Језавеље, матере твоје, и чарања њезинијех.
23. Тада Јорам окрете се и побјеже говорећи Охозији: Издаја, Охозија!
24. Али Јуј зграби лук свој и устријели Јорама међу плећи да му стријела прође кроз срце, те паде у колима својим.
25. Тада рече Јуј Вадекару, војводи свом: Узми га и баци га на њиву Навутеја Језраељанина; јер опомени се кад ја и ти заједно јахасмо за Ахавом, оцем његовијем, како *Господ изрече за њ ово зло: [*1 цар 21, 19.]
26. Заиста, крв Навутејеву и крв синова његовијех видјех синоћ, рече Господ, и платићу ти на овој њиви, рече Господ. Зато узми га сад и баци на ту њиву, по ријечи Господњој.
27. А Охозија, цар Јудин, видјевши то, побјеже к дому у врту; али га потјера Јуј и рече: Убијте и тога на његовијем колима. И ранише га на брду Гуру које је код Ивлеама. И *утече у Мегидон и ондје умрије. [*2 дн 22, 9.]
28. И слуге га његове метнуше на кола и одвезоше у Јерусалим, и погребоше га у гробу његову код отаца његовијех у граду Давидову.
29. А једанаесте године царовања Јорама, сина Ахавова, поче царовати Охозија над Јудом.
30. Иза тога Јуј дође у Језраел. А Језавеља кад чу, намаза лице своје и накити главу своју, па гледаше с прозора.
31. И кад Јуј улажаше на врата, рече она: Је ли мир, Зимрије, крвниче господара својега?
32. А он погледа на прозор и рече: Ко је са мном? Ко? Тада погледаше у њ два-три дворанина.
33. А он им рече: Баците је доље. И бацише је, и прште крв њезина по зиду и по коњма, и погази је.
34. Потом ушавши једе и пи, па рече: Видите ону проклетницу и погребите је, јер је царска кћи.
35. И отидоше да је погребу и не нађоше од ње ништа до лубању и стопала и шаке.
36. И дођоше натраг и јавише, а он рече: То је ријеч Господња, коју је рекао преко слуге својега Илије Тесвићанина говорећи: *У пољу Језраелском изјешће пси тијело Језавељино. [*1 цар 21, 23.]
37. Нека буде тијело Језавељино као гној на њиви у пољу Језраелском да се не може казати: Ово је Језавеља."

  "2car10": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 10. 
Јуј затире дом Ахавов и убија свештенике Валове.
---------------------------------
1. А Ахав имаше седамдесет синова у Самарији; и Јуј написа књигу и посла је у Самарију ка главарима Језраелским, старјешинама и хранитељима Ахавовијем, и рече:
2. Како ова књига дође к вама, у којих су синови господара вашега и кола и коњи и град тврди и оружје,
3. Гледајте који је најбољи и највјештији између синова господара вашега, те га посадите на пријесто оца његова и бијте се за дом господара свога.
4. Али се они врло уплашише и рекоше: Ето, два цара не одољеше му, а како ћемо му ми одољети?
5. И који бијаше над домом, и који бијаше над градом, и старјешине и хранитељи послаше к Јују говорећи: Ми смо слуге твоје, чинићемо све што нам кажеш; нећемо никога постављати царем; чини што ти је воља.
6. И он им написа другу књигу говорећи: Ако сте моји и слушате мене, узмите главе свијех синова господара својега и дођите к мени сјутра у ово доба у Језраел. А синови цареви, седамдесет људи, бијаху код најзнатнијех грађана који их храњаху.
7. И кад им дође ова књига, узеше синове цареве и поклаше, седамдесет људи, и метнувши главе њихове у котарице, послаше му у Језраел.
8. И дође гласник који му јави говорећи: Донесоше главе синова царевијех. А он рече: Сложите их у двије гомиле на вратима, нека стоје до сјутра.
9. А ујутру изашав стаде и рече свему народу: Ви нијесте криви; ето, ја се подигох на господара својега и убих га; али ко поби све ове?
10. Видите сада да није изостала ниједна ријеч Господња коју рече Господ за дом Ахавов, него је Господ учинио *што је говорио преко слуге својега Илије. [*1 цар 21, 21.]
11. Потом поби Јуј све који бијаху остали од дома Ахавова у Језраелу и све властеље његове и пријатеље његове и свештенике његове, да не оста ниједан.
12. Потом се подиже и пође да иде у Самарију; и кад бијаше код колибе пастирске на путу,
13. *Нађе Јуј браћу Охозије, цара Јудина, и рече: Ко сте? Они рекоше: Ми смо браћа Охозијина и идемо да поздравимо синове цареве и синове царичине. [*2 цар 22, 8.]
14. Тада рече: Похватајте их живе. И похваташе их живе и поклаше их на студенцу код колибе пастирске, њих четрдесет, и не остави ниједнога од њих.
15. Потом отишав оданде, нађе *Јонадава, сина Рихавова, који га срете. А он га поздрави и рече му: Је ли срце твоје право као што је моје срце према твоме? А Јонадав одговори: Јест. Ако јест, одговори Јуј, дај ми руку. И даде му руку; а он га узе к себи у кола. [*Јер 35, 6.]
16. И рече: Хајде са мном, и види моју ревност за Господа. И одвезоше га на његовијем колима.
17. И кад дође у Самарију, поби све што бјеше остало од дома Ахавова у Самарији докле га не истријеби, *по ријечи коју Господ рече Илији. [*1 цар 21, 21.]
18. Потом сабра Јуј сав народ и рече му: *Ахав је мало служио Валу, Јуј ће му служити више. [*1 цар 16, 31, 32.]
19. Зато, дозовите ми све пророке Валове, све слуге његове и све свештенике његове, ниједан да не изостане, јер велику жртву хоћу да принесем Валу; ко не дође, погинуће. А Јуј чињаше тако из пријеваре хотећи побити слуге Валове.
20. И рече Јуј: Светкујте светковину Валу. И огласише је.
21. И посла Јуј по свему Израиљу, те дођоше све слуге Валове, и не изоста ниједан да не дође; и уђоше у кућу Валову и напуни се кућа Валова од краја до краја.
22. Тада рече оному који бијаше над ризницом: Изнеси хаљине свијем слугама Валовијем. И изнесе им хаљине.
23. Затијем уђе Јуј с Јонадавом, сином Рихавовијем, у кућу Валову и рече слугама Валовијем: Промотрите и видите да није ту с вама који слуга Господњи, него саме слуге Валове.
24. И тако уђоше да принесу приносе и жртве паљенице, а Јуј намјести напољу осамдесет људи и рече: Ако утече који од овијех људи које вам дајем у руке, *душа ће ваша бити за душу његову. [*1 цар 20, 39.]
25. А кад се сврши жртва паљеница, заповједи Јуј војницима и војводама: Уђите, побијте их да не изађе ниједан. И тако их побише оштријем мачем и побацаше их војници и војводе; потом отидоше у сваки град гдје бјеше кућа Валова.
26. И избацише ликове из куће Валове и спалише их.
27. И изломише лик Валов и раскопаше кућу Валову, и од ње начинише проходе до данашњега дана.
28. Тако Јуј истријеби Вала из Израиља.
29. Али не одступи Јуј од гријехова Јеровоама, сина Наватова, којима наведе на гријех Израиља, *од златнијех телаца који бијаху у Ветиљу и у Дану. [*1 цар 12, 28, 29.]
30. А Господ рече Јују: Што си добро свршио што је право преда мном и што си учинио дому Ахавову све што ми је било у срцу, зато ће *синови твоји сједјети на пријестолу Израиљеву до четвртога кољена. [*2 цар 15, 12.]
31. Али Јуј не пажаше да ходи по закону Господа Бога Израиљева свијем срцем својим, не одступи од гријехова Јеровоамовијех, којима наведе на гријех Израиља.
32. У то вријеме поче Господ крњити Израиља, *јер их поби Азаило по свијем међама Израиљевим. [*2 цар 8, 12.]
33. Од Јордана к истоку сунчаном, сву земљу Галадску, Гадову и Рувимову и Манасијину, од Ароира на потоку Арнону, и Галад и Васан.
34. А остала дјела Јујева и све што је чинио и сва јунаштва његова, нијесу ли записана у дневнику царева Израиљевијех?
35. И почину Јуј код отаца својих, и погребоше га у Самарији; а на његово се мјесто зацари Јоахаз, син његов.
36. А царова Јуј над Израиљем у Самарији двадесет и осам година."

  "2car11": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 11. 
Царство Јудино: насиље Готолијино. Јоав постаје цар, Готолија гине.
---------------------------------
1. А Готолија, *мати Охозијина, видјевши да јој погибе син, уста и поби сав род царски. [*2 цар 8, 26.]
2. Али Јосавеја, кћи цара Јорама, сестра Охозијина, узе Јоаса, сина Охозијина, и украде га између синова царевијех које убијаху, и с дојкињом његовом сакри га од Готолије у ложницу, те не погибе.
3. И би сакривен с њом у дому Господњем шест година, а Готолија цароваше у земљи.
4. А седме године посла Јодај и дозва стотинике и војводе и војнике, и уведе их к себи у дом Господњи, и ухвати вјеру с њима, и закле их у дому Господњем и показа им сина царева.
5. И заповједи им говорећи: Ово учините: Вас трећина који долазите у суботу, нека чувају стражу у двору царском.
6. А трећина нека буде на вратима Сурским, а трећина на вратима која су иза војника; и чувајте дом од силе.
7. А два дијела вас свијех који одлазе у суботу, нека чувају стражу у дому Господњем око цара.
8. И опколите цара сваки са својим оружјем у руци, и ко би навалио међу врсте нека се погуби, и будите с царем кад стане излазити и улазити.
9. И стотиници учинише све како заповједи Јодај свештеник; и узеше сваки своје људе који долажаху у суботу с онима који одлажаху у суботу, и дођоше к свештенику Јодају.
10. И свештеник даде стотиницима копља и *штитове цара Давида, што бијаху у дому Господњем. [*2 Сам 8, 7.]
11. И војници стадоше сваки са својим оружјем у руци од десне стране дома до лијеве стране дома према олтару и према дому око цара.
12. Тада изведе сина царева, и метну му вијенац на главу, и даде му свједочанство, и поставише га царем, и помазаше га и пљескајући рукама, говораху: Да живи цар!
13. А кад Готолија чу вику народа, који се стјецаше, дође к народу у дом Господњи;
14. И погледа и, гле, цар стајаше код ступа по обичају, и кнезови и трубе око цара, и сав народ из земље радоваше се, и трубе трубљаху. Тада Готолија раздрије хаљине своје и повика: Буна! Буна!
15. А свештеник Јодај заповједи стотиницима који бијаху над војском и рече им: Изведите је из врста напоље, и ко пође за њом, погубите га мачем; јер рече свештеник: Да не погине у дому Господњем.
16. И начинише јој мјесто; и кад дође на пут којим се иде у дом царски коњским вратима, ондје је убише.
17. Тада Јодај учини завјет између Господа и цара и народа да ће бити народ Господњи, такођер и између цара и народа.
18. Потом сав народ земаљски отиде у *дом Валов, и раскопаше дом и олтар и изломише ликове његове сасвијем; а Матана, свештеника Валова, убише пред олтарима. А свештеник опет уреди службу у дому Господњем. [*2 цар 10, 26.]
19. И узе стотинике и војводе и војнике и сав народ земаљски, и изведоше цара из дома Господњега и уђоше у дом царски путем на врата војничка. И сједе на царски пријесто.
20. И радоваше се сав народ земаљски, и град се умири пошто Готолију убише мачем код царскога дома.
21. Јоасу бјеше седам година кад се зацари."

  "2car12": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 12. 
Царство Јудино: Јоас цар. Оправка храма. Јоаса убијају.
---------------------------------
1. Седме године Јујеве поче царовати Јоас и царова четрдесет година у Јерусалиму. Матери му бјеше име Сивија из Вирсавеје.
2. И чињаше Јоас што је право пред Господом докле га год учаше свештеник Јодај.
3. *Али висине не бише оборене; народ још приношаше жртве и кађаше на висинама. [*1 цар 22, 44; 2 цар 14, 4.]
4. И Јоас рече свештеницима: *Сав новац посвећени, што се доноси у дом Господњи, новац онијех † који иду у број, и новац од уцјене свачије, и сав новац **што ко доноси од своје воље у дом Господњи, [*2 цар 22, 4; † 2 Мој 30, 13; **2 Мој 35, 5; 1 дн 29, 9.]
5. Нека свештеници узимају, сваки од својега познаника, и они нека оправљају што је трошно у дому гдје се год нађе да треба оправити.
6. Али до године двадесет треће царовања Јоасова *свештеници још не оправише што бијаше трошно у дому. [*2 дн 24, 5.]
7. *Тада цар Јоас дозва Јодаја свештеника и остале свештенике и рече им: Зашто не оправљате што је трошно у дому? Од сада не узимајте новаца од својих познаника, јер треба да вратите да се оправи што је трошно у дому. [*2 дн 24, 6.]
8. И свештеници присташе да не узимају новаца од народа и да не оправљају што је трошно у дому.
9. Тада свештеник Јодај узе један ковчег и прореза рупу на заклопцу, и метну га код олтара с десне стране како се улази у дом Господњи; и свештеници који чуваху врата, меташе у њ све новце који се доношаху у дом Господњи.
10. А кад виђаху да има много новаца у ковчегу, тада долажаше писар царев с поглаваром свештеничким, и избројивши свезиваху новце који би се нашли у дому Господњем.
11. Потом даваху готове новце онима који управљаху послом и стараху се за дом Господњи, а они их издаваху дрводјељама и посленицима који оправљаху дом Господњи,
12. И зидарима и каменарима, и да се добавља дрво и тесано камење, да се оправи што бјеше трошно у дому Господњем, и да се добави све што требаше да се оправи дом.
13. Али новцима који се доношаху у дом Господњи, не грађаху чаша сребрнијех за дом Господњи, ни виљушака, ни котлића, ни труба, нити каквих судова златнијех ни сребрнијех;
14. Него их даваху онима који бијаху над послом да се оправи за њих дом Господњи.
15. И *не тражаху рачуна од људи којима предаваху новце да издају посленицима, јер вјерно рађаху. [*2 цар 22, 7.]
16. Новци за пријеступ и новци за гријехе не доношаху се у дом Господњи; припадаху свештеницима.
17. Тада изиде Азаило, цар Сирски, и удари на Гат и узе га; потом се окрете Азаило да иде на Јерусалим.
18. А Јоас цар Јудин *узе све посвећене ствари што Јосафат и Јорам и Охозија оци његови цареви Јудини бијаху посветили, и све што сам бјеше посветио, и све злато што се нађе у ризницама дома Господњега и дома царева, и посла Азаилу, цару Сирском; и тако отиде од Јерусалима. [*1 цар 15, 18.]
19. А остала дјела Јоасова и све што је чинио, није ли то записано у дневнику царева Јудинијех?
20. А *слуге његове подигоше се и побунише се, и убише Јоаса у дому Милону, куда се иде у Силу. [*2 цар 14, 5.]
21. Јоазахар, син Симеатов, и Јозавад, син Сомиров, слуге његове, убише га, те умрије; и погребоше га код отаца његовијех у граду Давидову; а на његово мјесто зацари се Амасија, син његов."

  "2car13": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 13. 
Царство Израиљево: Јоахаз и Јоас. Јелисеј умире. Његово тело васкрсава мртваца.
---------------------------------
1. Године двадесет треће царовања Јоаса, сина Охозијина, над Јудом зацари се Јоахаз, син Јујев, над Израиљем у Самарији, и царова седамнаест година.
2. И чињаше што је зло пред Господом, јер хођаше за гријесима Јеровоама, сина Наватова, којима наведе на гријех Израиља и не одступи од њих.
3. Зато се разгњеви Господ на Израиља и даде их у руке Азаилу, цару Сирском, и у руке Вен-Ададу, сину Азаилову, за све оно вријеме.
4. Али се Јоахаз помоли Господу и Господ га услиши, јер видје невољу Израиљеву како их мучи цар Сирски.
5. *И даде Господ Израиљу избавитеља, те се опростише руке Сирске, и живљаху синови Израиљеви у шаторима својим као прије. [*2 цар 14, 25.]
6. Али не одступише од гријехова дома Јеровоамова којима на гријех наведе Израиља, него ходише у њима, *и сам луг још стајаше у Самарији. [*1 цар 16, 33.]
7. А не оста Јоахазу народа више од педесет коњика и десет кола и десет тисућа пјешака; него их поби цар Сирски и сатре их, те бише као прах кад се врше.
8. А остала дјела Јоахазова и све што је чинио и јунаштва његова, није ли то записано у дневнику царева Израиљевијех?
9. И почину Јоахаз код отаца својих и погребоше га у Самарији; а на мјесто његово зацари се Јоас, син његов.
10. Године тридесет седме царовања Јоасова над Јудом зацари се Јоас, син Јоахазов, над Израиљем у Самарији и царова шеснаест година.
11. И чињаше што је зло пред Господом, не одступи ни од једнога гријеха Јеровоама, сина Наватова, који наведе Израиља на гријех, него у њима хођаше.
12. А *остала дјела Јоасова и све што је чинио и јунаштва његова, како је војевао с Амасијом, царем Јудинијем, није ли то записано у дневнику царева Израиљевијех? [*2 цар 14, 8-16.]
13. И почину Јоас код отаца својих, а Јеровоам сједе на пријесто његов; и погребоше Јоаса у Самарији код царева Израиљевијех.
14. А Јелисеј разбоље се од болести од које и умрије; и Јоас, цар Израиљев, дође к њему и плачући пред њим, говораше: Оче мој, оче мој, *кола Израиљева и коњици његови! [*2 цар 2, 12.]
15. А Јелисеј му рече: Узми лук и стријеле. И он узе лук и стријеле.
16. Тада рече цару Израиљеву: Натегни лук руком својом. И натеже лук руком својом. А Јелисеј метну руке своје цару на руке.
17. И рече: Отвори прозор с истока. И отвори, а Јелисеј рече: Пусти стријелу. И он пусти стријелу, а Јелисеј рече: Стријела избављења Господњега, стријела избављења од Сираца; јер ћеш побити Сирце у Афеку и сатрћеш их.
18. Још рече: Узми стријеле. И узе, а он рече цару Израиљеву: Удари у земљу. И удари три пута, па стаде.
19. Тада се расрди на њ човјек Божји и рече: Да си ударио пет пута или шест пута, тада би побио Сирце сасвијем; а сада ћеш их само три пута разбити.
20. Потом умрије Јелисеј и погребоше га. А друге године ударише чете Моавске на земљу.
21. И догоди се кад погребаваху некога човјека, угледаше чету и бацише човјека у гроб Јелисејев; и кад човјек паде и дотаче се костију Јелисејевих, оживје и уста на ноге своје.
22. А Азаило, цар Сирски, мучаше Израиља свега вијека Јоахазова.
23. Али се Господу сажали за њима и смилова се на њих и погледа на њих, због завјета својега с Аврамом, Исаком и Јаковом, и не хтје их истријебити и не одврже их од себе до сада.
24. И умрије Азаило, цар Сирски, и на његово се мјесто зацари Вен-Адад, син његов.
25. А Јоас, син Јоахазов, поврати из руку Вен-Адада, сина Азаилова, градове које бјеше Азаило узео ратом Јоахазу, оцу његову; *три пута га разби Јоас и поврати градове Израиљеве. [*2 цар 13, 19.]"

  "2car14": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 14. 
Царство Јудино: Цареви Амасија и Азарија. Царство Израиљево: Јеровоам Други, цар.
---------------------------------
1. Друге године царовања Јоаса, сина Јоахазова, над Израиљем зацари се Амасија, син Јоасов, над Јудом.
2. Бијаше му двадесет и пет година кад поче царовати и царова двадесет и девет година у Јерусалиму. Матери му бјеше име Јоадана, из Јерусалима.
3. И чињаше што је право пред Господом, али не као Давид отац његов; сасвијем чињаше онако како је чинио отац његов Јоас.
4. Јер висине не бише оборене; народ још приношаше жртве и кађаше на висинама.
5. А кад се утврди царство у руци његовој, он поби слуге своје које су убиле цара, оца његова.
6. Али синова тијех крвника не поби, као што пише у књизи закона Мојсијева, гдје је заповједио Господ говорећи: *Оцеви да не гину за синове нити синови за оцеве, него сваки за свој гријех нека гине. [*5 Мој 24, 16.]
7. Он поби десет тисућа Едомаца у Сланој долини и узе Селу ратом, и прозва је Јоктеил, које оста до данас.
8. Тада посла Амасија посланике к Јоасу, сину Јоахаза, сина Јујева, цару Израиљеву и рече: Дођи да се огледамо.
9. А Јоас, цар Израиљев, посла к Амасији, цару Јудину, и поручи му: *Трн на Ливану посла ка кедру на Ливану и поручи: Дај своју кћер сину мојему за жену; али наиђе звијерје Ливанско и изгази трн. [*Суд 9, 8.]
10. Побио си Едомце, па се понесе срце твоје; хвали се и сједи код куће своје; зашто би се заплетао у зло да паднеш и ти и Јуда с тобом?
11. Али не послуша Амасија; и подиже се Јоас, цар Израиљев, и огледаше се, он и Амасија, цар Јудин, у Ветсемесу Јудину.
12. Али Јуду разби Израиљ, те побјегоше сваки к својему шатору.
13. А Амасију, цара Јудина, сина Јоаса, сина Охозијина, ухвати Јоас, цар Израиљев, у Ветсемесу; потом дође у Јерусалим и обори зид Јерусалимски од врата Јефремовијех до врата на углу четири стотине лаката.
14. И узе све злато и сребро и све посуђе што се нађе у дому Господњем и у ризницама дома царева, и таоце, па се врати у Самарију.
15. А остала дјела Јоасова, што је учинио и јунаштва његова, и како је војевао с Амасијом, царем Јудинијем, није ли то записано у дневнику царева Израиљевијех?
16. И почину Јоас код отаца својих и би погребен у Самарији код царева Израиљевијех, а на његово се мјесто зацари Јеровоам, син његов.
17. Амасија, пак, син Јоасов, цар Јудин поживје петнаест година по смрти Јоаса, сина Јоахазова, цара Израиљева.
18. А остала дјела Амасијина нијесу ли записана у дневнику царева Јудинијех?
19. И дигоше буну на њ у Јерусалиму, те побјеже у Лахис, а они послаше за њим у Лахис и убише га ондје.
20. А оданде га донесоше на коњма и би погребен у Јерусалиму код отаца својих у граду Давидову.
21. Тада сав народ Јудин узе Азарију, коме бијаше шеснаест година, и зацарише га на мјесто оца његова Амасије.
22. Он сазида *Елат, повратив га Јуди пошто цар почину код отаца својих. [*2 цар 22, 16, 6.]
23. Године петнаесте царовања Амасије, сина Јоасова, над Јудом зацари се Јеровоам, син Јоасов, над Израиљем у Самарији, и царова четрдесет и једну годину.
24. И чињаше што је зло пред Господом и не одступи ни од једнога гријеха Јеровоама, сина Наватова, којима наведе на гријех Израиља.
25. Он поврати међе Израиљеве од Емата до мора уз поље, по ријечи Господа Бога Израиљева коју рече преко слуге својега *Јоне, сина Аматијина, пророка из Гатефера. [*Јн 1, 1.]
26. Јер Господ видје да је у љутој невољи Израиљ *и да нема ништа ни од ухваћенога ни од остављенога, и да нема никога да поможе Израиљу. [*5 Мој 32, 36.]
27. *И не бјеше рекао Господ да затре име Израиљево под небом; зато их избави преко Јеровоама, сина Јоасова. [*2 цар 13, 5.]
28. А остала дјела Јеровоамова и све што је чинио и јунаштва његова, како је војевао и како је повратио Дамасак и Емат од Јуде Израиљу, није ли то записано у дневнику царева Израиљевијех?
29. Потом почину Јеровоам код отаца својих, царева Израиљевијех, а на његово се мјесто зацари *Захарија, син његов. [*2 цар 15, 8.]"

  "2car15": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 15. 
Царство Јудино: цареви Азарија или Озија и Јотам. Царство Израиљево: цареви Захарија, Салум, Менајим, Факија и Фекај. Почетак Асирског ропства.
---------------------------------
1. Године двадесет седме царовања Јеровоамова над Израиљем зацари се *Азарија, син Амасијин, над Јудом. [*2 цар 14, 21.]
2. Бјеше му шеснаест година кад се зацари и царова педесет и двије године у Јерусалиму. Матери му бјеше име Јехолија, из Јерусалима.
3. Он чињаше што је право пред Господом сасвијем као што је чинио Амасија, отац његов.
4. *Али висине не бише оборене: народ још приношаше жртве и кађаше на висинама. [*2 цар 14, 4.]
5. А Господ удари цара, те би губав до смрти своје, *и живљаше у одвојеном дому; а Јотам син царев, управљаше двором и суђаше народу у земљи. [*3 Мој 13, 46.]
6. А остала дјела Азаријина и све што је чинио, није ли то записано у дневнику царева Јудинијех?
7. И почину Азарија код отаца својих и погребоше га код отаца његовијеху граду Давидову; а на његово се мјесто зацари Јотам, син његов.
8. Тридесет осме године царовања Азаријина над Јудом зацари се Захарија, син Јеровоамов, над Израиљем у Самарији и царова шест мјесеца.
9. И чињаше што је зло пред Господом као што су чинили оци његови; не одступи од гријехова Јеровоама, сина Наватова, којима наведе на гријех Израиља.
10. И побуни се на њ Салум син Јависов, и *уби га пред народом и погуби га, и зацари се на његово мјесто. [*Ам 7, 9.]
11. А остала дјела Захаријина, ено записана у дневнику царева Израиљевијех.
12. *То је ријеч Господња коју рече Јују говорећи: Синови твоји до четвртога кољена сједеће на пријестолу Израиљеву. И зби се тако. [*2 цар 10, 30.]
13. Салум, син Јависов, зацари се тридесет девете године царовања Озијина над Јудом, а царова мјесец дана у Самарији.
14. Јер Менајим, син Гадијев, из Терсе подиже се и дође у Самарију и уби Салума, сина Јависова, у Самарији и погуби га, и зацари се на његово мјесто.
15. А остала дјела Салумова и буна коју подиже, ето, то је записано у дневнику царева Израиљевијех.
16. Тада Менајим раскопа Тапсу и поби све који бијаху у њој и у међама њезинијем од Терсе, јер му не отворише, зато их поби и све трудне жене њихове распори.
17. Године тридесет девете царовања Азаријина над Јудом зацари се Менајим, син Гадијев, над Израиљем, и царова десет година у Самарији.
18. И чињаше што је зло пред Господом, не одступи свега вијека својега од гријехова Јеровоама, сина Наватова, којима наведе на гријех Израиља.
19. Тада Фул, цар Асирски, удари на земљу, а Менајим даде Фулу тисућу таланата сребра да би му помогао да утврди царство у својој руци.
20. А те новце узе Менајим од Израиља, од свијех богатијех људи, да их да цару Асирском, од свакога по педесет сикала. Тако се врати цар Асирски и не забави се ондје у земљи.
21. А остала дјела Менајимова и што је год чинио, није ли записано у дневнику царева Израиљевијех?
22. И почину Менајим код отаца својих, а на његово се мјесто зацари Факија, син његов.
23. Године педесете царовања Азаријина над Јудом зацари се Факија, син Менајимов, над Израиљем у Самарији и царова двије године.
24. И чињаше што је зло пред Господом, не одступи од гријехова Јеровоама, сина Наватова, којима наведе на гријех Израиља.
25. И побуни се на њ Фекај, син Ремалијин, војвода његов, и уби га у Самарији у царском двору, с Арговом и Аријем и с педесет људи синова Галадовијех; и убивши га, зацари се на његово мјесто.
26. А остала дјела Факијина и што је год чинио, ено је записано у дневнику царева Израиљевијех.
27. Године педесет друге Азарије, цара Јудина, зацари се Фекај, син Ремалијин, над Израиљем у Самарији и царова двадесет година.
28. И чињаше што је зло пред Господом, не одступи од гријехова Јеровоама, сина Наватова, којима наведе на гријех Израиља.
29. У вријеме Фекаја, цара Израиљева, дође *Теглат-Феласар, цар Асирски, и узе Ијон и Авел-Ветмаху и Јанох и Кедес и Асор и Галад и Галилеју, сву земљу Нефталимову, и пресели народ оданде у Асирију. [*1 дн 5, 26.]
30. Тада се побуни Осија, син Илин, на Фекаја, сина Ремалијина, и уби га и погуби га, *и зацари се на његово мјесто двадесете године Јотама, сина Озијина. [*2 цар 17, 1.]
31. А остала дјела Фекајева и све што је чинио, ено је записано у дневнику царева Израиљевијех.
32. Друге године царовања Фекаја, сина Ремалијина, над Израиљем зацари се Јотам, син Озијин, над Јудом.
33. Бијаше му двадесет и пет година кад поче царовати и царова шеснаест година у Јерусалиму. Матери му бјеше име Јеруса, кћи Садокова.
34. И чињаше што је право пред Господом, сасвијем чињаше *како је чинио Озија, отац његов. [*2 цар 15, 3.]
35. Али висине не бише оборене; народ још приношаше жртве и кађаше на висинама. Он начини највиша врата на дому Господњем.
36. А остала дјела Јотамова и све што је чинио, није ли записано у дневнику царева Јудинијех?
37. У то вријеме поче Господ пуштати на Јуду *Ресина, цара Сирскога, и Фекаја, сина Ремалијина. [*2 цар 16, 5.]
38. И Јотам почину код отаца својих и би погребен код отаца својих у граду Давида, оца својега; а на његово се мјесто зацари Ахаз, син његов."

  "2car16": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 16. 
Царство Јудино: цар Ахаз. Туђи олтар у храму.
---------------------------------
1. Године седамнаесте Фекаја, сина Ремалијина, зацари се Ахаз, син Јотамов, цар Јудин.
2. Двадесет година бијаше Ахазу кад поче царовати и царова шеснаест година у Јерусалиму, али не чињаше што је право пред Господом Богом његовијем као Давид, отац његов.
3. Јер хођаше путем царева Израиљевијех, *па и сина својега пусти кроз огањ по гаднијем дјелима народа које одагна Господ испред синова Израиљевијех. [*3 Мој 18, 21.]
4. И приношаше жртве и кађаше *на висинама и по хумовима и под сваким зеленијем дрветом. [*5 Мој 12, 2; 1 цар 14, 23.]
5. Тада дође Ресин, цар Сирски, и Фекај, син Ремалијин, цар Израиљев, *дођоше да бију Јерусалим, и опколише Ахаза; али га не могоше освојити. [*Ис 7, 1, 4 и даље.]
6. У то вријеме Ресин, цар Сирски, *поврати Сирцима Елат и изагна Јудеје из Елата, и дођоше Сирци у Елат и осташе ондје до данас. [*2 цар 14, 22.]
7. Али Ахаз посла посланике к *Теглат-Феласару, цару Асирском, и поручи му: Слуга сам твој, ходи и избави ме из руку цара Сирскога и из руку цара Израиљева, који се подигоше на ме. [*2 цар 15, 29.]
8. И узе Ахаз злато и сребро што се нађе у дому Господњем и у ризницама дома царскога, и посла на дар цару Асирском.
9. И послуша га цар Асирски и дође на Дамасак и узе га, и пресели народ оданде у Кир, а Ресина погуби.
10. Тада цар Ахаз отиде у сусрет Теглат-Феласару, цару Асирском, у Дамасак; и видје цар Ахаз олтар који бијаше у Дамаску, па посла свештенику Урији слику од тога олтара и од све направе његове.
11. И начини свештеник Урија олтар сасвијем како посла цар Ахаз из Дамаска, онако начини Урија свештеник докле се врати цар Ахаз из Дамаска.
12. Па кад се цар врати из Дамаска и видје олтар, приступи к њему и принесе жртву на њему.
13. И запали жртву своју паљеницу и дар свој, и изли наљев свој, и покропи олтар крвљу захвалнијех жртава својих.
14. А мједени олтар што бјеше пред Господом пренесе с предње стране дома да не стоји између његова олтара и дома Господњега, и намјести га покрај свога олтара к сјеверу.
15. И заповједи цар Ахаз Урији свештенику говорећи: На великом олтару пали жртву паљеницу јутрењу и дар вечерњи и жртву паљеницу цареву с даром њезинијем и жртву паљеницу свега народа земаљскога с даровима њиховијем и наљевима њиховијем; и по њему кропи сваком крвљу од жртава паљеница и сваком крвљу од других жртава. А за олтар мједени промислићу.
16. И учини свештеник Урија све како му заповједи цар Ахаз.
17. И *оплате с подножја скиде цар Ахаз и узе с њих умиваонице, и † море скиде с волова мједенијех који бијаху под њим, и метну га на под камени. [*1 цар 7, 27, 28; † 1 цар 7, 23, 25.]
18. И стреху суботну, коју бијаху начинили у дому, и улазак царски, који бијаше споља, уклони такођер од дома Господњега бојећи се цара Асирскога.
19. А остала дјела Ахазова што је чинио, нијесу ли записана у дневнику царева Јудинијех?
20. И почину Ахаз код отаца својих и би погребен код отаца својих у граду Давидову; а на његово се мјесто зацари Језекија, син његов."

  "2car17": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 17. 
Царство Израиљево: Осија, посљедњи цар. Пад Самарије и Асирско ропство због народног вјерског отпада. Настанак Самарјана.
---------------------------------
1. Дванаесте године царовања Ахазова над Јудом зацари се у Самарији над Израиљем *Осија, син Илин, и царова девет година. [*2 цар 15, 30.]
2. И чињаше што је зло пред Господом, али не као цареви Израиљеви који бише прије њега.
3. На њега дође *Салманасар, цар Асирски, и Осија му поста слуга, те му плаћаше данак. [*2 цар 18, 9, 10.]
4. Али цар Асирски опази да Осија хоће да се одметне, јер Осија посла посланике к Соју, цару Мисирском, и не посла данка годишњега цару Асирском; зато га опколи цар Асирски и свезавши баци га у тамницу.
5. А цар Асирски прође сву земљу и дође на Самарију, и би је три године.
6. Девете године Осијине узе цар Асирски Самарију и одведе Израиља у Асирију и насели у Алају и у Авору на води Гозану и у градовима Мидским.
7. А то би што синови Израиљеви гријешише Господу Богу својему, који их је извео из земље Мисирске испод руке Фараона, цара Мисирскога, и бојаше се других богова,
8. И *ходише по уредбама народа који одагна Господ испред синова Израиљевијех, и како чинише цареви Израиљеви; [*2 цар 16, 3.]
9. И тајно чинише синови Израиљеви што није право пред Господом Богом њиховијем, и поградише висине по свијем градовима својим, од куле стражарске до градова озиданијех.
10. И подигоше *ликове и лугове † на сваком високом хуму и под сваким зеленијем дрветом. [*1 цар 14, 23; † 2 цар 16, 4.]
11. И кађаху онуда по свијем висинама као народи које одагна Господ испред њих, и чињаху зле ствари гњевећи Господа.
12. И служаху гаднијем боговима, *за које им бјеше Господ рекао: Не чините то. [*2 Мој 20, 3.]
13. И Господ опомињаше Израиља и Јуду преко свијех пророка и свијех видјелаца говорећи: Вратите се са злијех путова својих и држите заповијести моје и уредбе моје по свему закону који сам заповједио оцима вашим и који сам вам послао по слугама својим пророцима.
14. Али не послушаше, него бјеху тврдоврати као и оци њихови који не вјероваше Господу Богу својему.
15. И одбацише уредбе његове и завјет његов, који учини с оцима њиховијем, и свједочанства његова којима им свједочаше, и ходише за ништавилом и посташе ништави, и за народима који бијаху око њих, за које им бјеше заповједио Господ да не чине као они.
16. И оставише све заповијести Господа Бога својега, и *начинише себи ливене ликове, два телета, и † лугове, и клањаше се свој војсци небеској и служише Валу. [*1 цар 12, 28; † 1 цар 16, 33.]
17. *И проводише синове своје и кћери своје кроз огањ, и даваше се на врачање и гатање, и продаше се да чине зло пред Господом гњевећи га. [*2 цар 16, 3.]
18. Зато се Господ разгњеви врло на Израиља и одбаци их од себе, те не оста него само племе Јудино.
19. Па ни Јуда не држаше заповијести Господа Бога својега, него хођаше по уредбама које начинише Израиљци.
20. Зато Господ поврже све сјеме Израиљево, и мучи их и предаде их у руке онима који их плијене докле их и одбаци од себе.
21. Јер се отцијепише Израиљци од дома Давидова и поставише царем Јеровоама, сина Наватова, а Јеровоам одби Израиљце од Господа и наведе их да гријеше гријехом великим. [*1 цар 12, 20.]
22. И ходише синови Израиљеви у свијем гријесима Јеровоамовијем које је он чинио, и не одступише од њих;
23. Докле Господ не одбаци Израиља од себе као што је говорио преко свијех слуга својих пророка; и тако пресељен би Израиљ из земље своје у Асирску до данашњега дана.
24. Потом доведе цар Асирски људе из Вавилона и из Хуте и из Аве и из Емата и из Сефарвима, и насели их у градовима Самаријским умјесто Израиљаца, и наслиједише Самарију и живљаху по градовима њезинијем.
25. А кад почеше живјети ондје, не бојаху се Господа, а Господ посла на њих лавове који их дављаху.
26. Зато рекоше цару Асирском говорећи: Ови народи које си довео и населио у градовима Самаријским, не знају закона Бога оне земље; зато посла на њих лавове који их, ето, море, јер не знају закона Бога оне земље.
27. Тада заповједи цар Асирски и рече: Одведите онамо једнога од свештеника које сте довели оданде, па нека иде и сједи ондје, нека их учи закону Бога оне земље.
28. И тако један од свештеника које бијаху одвели из Самарије, дође и настани се у Ветиљу, и учаше их како ће се бојати Господа.
29. Али начинише себи сваки народ своје богове и пометаше их у куће висина које бијаху начинили Самаријани, сваки народ у својим градовима у којима живљаху.
30. Јер Вавилоњани начинише Сокот-Веноту, а Хућани начинише Нергала, а Емаћани начинише Асима;
31. И Ављани начинише Ниваза и Тартака, а Сефарвимци спаљиваху синове своје огњем Адрамелеху и Анамелеху, боговима Сефарвимским.
32. Али се бојаху Господа и поставише између себе свештенике висинама, који им служаху у домовима висина;
33. Бојаху се Господа, али и својим боговима служаху по обичају онијех народа из којих их преселише.
34. И до данашњега дана раде по старијем обичајима; не боје се Господа, а не раде ни по својим уредбама и обичајима, ни по закону и заповијести што је заповједио Господ синовима Јакова, којему надје име Израиљ;
35. С којима учини Господ завјет и заповједи им и рече: Не бојте се других богова, нити им се клањајте, нити им служите, нити им приносите жртава;
36. Него Господа који вас је извео из земље Мисирске силом великом и мишицом подигнутом, њега се бојте и њему се клањајте и њему приносите жртве;
37. И уредбе и правила и закон и заповијести што вам је написао држите извршујући их вазда, и не бојте се других богова.
38. И не заборављајте завјета који је учинио с вама, и не бојте се других богова.
39. Него Господа Бога својега бојте се, и он ће вас избавити из руку свијех непријатеља ваших.
40. Али не послушаше, него радише по старом свом обичају.
41. Тако ови народи бојаху се Господа и идолима својим такођер служаху; и синови њихови и синови синова њиховијех чине до данашњега дана онако како су чинили оци њихови."

  "2car18": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 18. 
Царство Јудино: цар Језекија. Сенахирим опсједа Јерусалим.
---------------------------------
1. А треће године царовања Осије, сина Илина, над Израиљем зацари се Језекија, син Ахазов, над Јудом.
2. Бијаше му двадесет и пет година кад поче царовати и царова двадесет и девет година у Јерусалиму. Матери му бјеше име Авија, кћи Захаријина.
3. И чињаше што је право пред Господом сасвијем као што је чинио Давид, отац његов.
4. *Он обори висине, и изломи ликове и исјече лугове, и разби † змију од мједи коју бјеше начинио Мојсије, јер јој до тада кађаху синови Израиљеви; и прозва је Неустан. [*2 дн 31, 1; † 4 Мој 21, 9.]
5. Уздаше се у Господа Бога Израиљева, и *не би таквога између свијех царева Јудинијех послије њега ни прије њега. [*2 цар 23, 25.]
6. Јер приону за Господа, не одступи од њега, него држа заповијести које заповједи Господ Мојсију.
7. И Господ бијаше с њим; куда год иђаше напредоваше; и одметну се од цара Асирскога, те му не би слуга.
8. Он поби Филистеје до Газе и међе њезине, од куле стражарске до града озидана.
9. *А четврте године царовања Језекијина, а то је седма година царовања Осије, сина Илина, над Израиљем, подиже се Салманасар, цар Асирски, на Самарију и опколи је. [*2 цар 17, 3.]
10. И послије три године узе је; шесте године царовања Језекијина, а девете године царовања Осијина над Израиљем, би узета Самарија.
11. И одведе цар Асирски Израиљце у Асирију, и насели их у Алају и у Авору на води Гозану и по градовима Мидским.
12. Јер не слушаше гласа Господа Бога својега и преступаше завјет његов, све што им је заповједио Мојсије слуга Господњи, не слушаше нити творише.
13. А четрнаесте године царовања Језекијина подиже се Сенахирим, цар Асирски, на све тврде градове Јудине, и узе их.
14. Тада Језекија, цар Јудин, посла у Лахис к цару Асирском и поручи му: Згријешио сам; врати се од мене, што год наметнеш на ме носићу. А цар Асирски наметну на Језекију, цара Јудина, триста таланата сребра и тридесет таланата злата.
15. *И даде цар Језекија све сребро што се нађе у дому Господњем и у ризницама царскога двора. [*2 цар 16, 8.]
16. У то вријеме цар Језекија раскопа врата на цркви Господњој и прагове које сам бјеше оковао, и даде цару Асирском.
17. Али цар Асирски посла Тартана и Равсариса и Равсака из Лахиса к цару Језекији у Јерусалим с великом војском; и они се подигоше и дођоше у Јерусалим; и подигавши се и дошавши, стадоше код јаза Горњега језера, који је покрај пута у пољу бјељареву.
18. И стадоше викати цара. Тада дође к њима Елијакин, син Хелкијин, који бијаше над двором, и Сомна писар и Јоах, син Асафов, паметар.
19. И рече им Равсак: Кажите цару Језекији: Овако каже велики цар, цар Асирски: Каква је то узданица у коју се уздаш?
20. Ти велиш, али су празне ријечи, да имаш свјета и силе за рат. У што се, дакле, уздаш, те си се одметнуо од мене?
21. Гле, уздаш се у Мисир, у штап од трске сломљене, на који ако се ко наслони, ући ће му у руку и пробошће је; такав је Фараон, цар Мисирски, свима који се уздају у њ.
22. Ако ли ми речете: Уздамо се у Господа Бога својега; није ли то онај чије је висине и олтаре оборио Језекија и заповједио Јуди и Јерусалиму: Пред овијем олтаром клањајте се у Јерусалиму.
23. Хајде, затеци се мојему господару, цару Асирском; и даћу ти двије тисуће коња, ако можеш добавити који ће јахати на њима.
24. Како ћеш, дакле, одбити и једнога војводу између најмањих слуга господара мојега? Али се ти уздаш у Мисир за кола и коњике.
25. Сврх тога, еда ли сам ја без Господа дошао на ово мјесто да га затрем? Господ ми је рекао: Иди на ту земљу и затри је.
26. Тада Елијаким, син Хелкијин, и Сомна и Јоах рекоше Равсаку: Говори слугама својим Сирски, јер разумијемо, а немој нам говорити Јудејски да слуша народ на зиду.
27. А Равсак им рече: Еда ли ме је господар мој послао ка господару твојему или к теби да кажем ове ријечи? Није ли к тијем људима што сједе на зиду, да једу своју нечист и да пију своју мокраћу с вама?
28. Тада стаде Равсак и повика иза гласа Јудејски и рече говорећи: Чујте ријеч великога цара, цара Асирскога.
29. Овако каже цар: Немојте да вас вара Језекија; јер вас не може избавити из моје руке.
30. Немојте да вас наговори Језекија да се поуздате у Господа говорећи: Господ ће нас избавити, и овај се град неће дати у руке цару Асирском.
31. Не слушајте Језекије; јер овако каже цар Асирски: Учините мир са мном и ходите к мени, па једите сваки са свога чокота и сваки са своје смокве, и пијте сваки из својега студенца.
32. Докле не дођем и однесем вас у земљу као што је ваша, у земљу обилну житом и вином, у земљу обилну хљебом и виноградима, у земљу обилну маслином и уљем и медом, па ћете живјети и нећете изгинути. Не слушајте Језекије, јер вас вара говорећи: Господ ће нас избавити.
33. *Је ли који између богова других народа избавио своју земљу из руке цара Асирскога? [*Ис 10, 10, 11.]
34. Гдје су богови Ематски и Арфадски? Гдје су богови Сефарвимски, Енски и Авски? Јесу ли избавили Самарију из мојих руку?
35. Који су између свијех богова овијех земаља избавили земљу своју из моје руке? А Господ ће избавити Јерусалим из моје руке?
36. Али народ мучаше и не одговорише му ни ријечи, јер цар бјеше заповједио и рекао: Не одговарајте му.
37. Тада Елијаким, син Хелкијин, који бијаше над двором и Сомна, писар и Јоах, син Асафов, паметар, дођоше к Језекији раздрвши хаљине, и казаше му ријечи Равсакове."

  "2car19": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 19. 
Језекијина молитва. Исаија предсказује спасење. Сенахирим убијен.
---------------------------------
1. А кад то чу цар Језекија, раздрије хаљине своје и веза око себе костријет, па отиде у дом Господњи.
2. И посла Елијакима, који бијаше над двором, и Сомну писара и најстарије свештенике обучене у костријет к Исаији, пророку, сину Амову.
3. И рекоше му: Овако вели Језекија: Ово је дан невоље и кара и руга; јер приспјеше дјеца до порођаја, а нема снаге да се роде.
4. Да ако је чуо Господ Бог твој све што рече Равсак, којега посла цар Асирски, господар његов, *да ружи Бога живога и да га вријеђа ријечима које је чуо Господ Бог твој, помоли се за остатак који се налази. [*2 цар 18, 35.]
5. И дођоше к Исаији слуге цара Језекије.
6. И рече им Исаија: Овако реците господару својему: Овако вели Господ: Не плаши се од ријечи које си чуо, којима хулише на ме слуге цара Асирскога.
7. *Ево, ја ћу пустити на њ дух, те ће чути глас и вратити се у своју земљу, и учинићу да погине од мача у својој земљи. [*2 цар 19, 35-37.]
8. И тако вративши се, Равсак нађе цара Асирскога гдје бије Ливну, јер бјеше чуо да је отишао од Лахиса.
9. А он чу за Тираку, цара Хускога, гдје казаше: Ево, иде да се бије с тобом. Зато опет посла посланике к Језекији говорећи:
10. Овако реците Језекији, цару Јудину: Немој да те вара Бог твој у којега се уздаш говорећи: Неће се дати Јерусалим у руке цару Асирском.
11. Ето, чуо си шта су учинили цареви Асирски свијем земљама потрвши их сасвијем, а ти ли ћеш се избавити?
12. *Јесу ли народе које сатрше оци моји избавили богови њихови, Госанце, Харанце, Ресефе и синове Еденове, који бијаху у Теласару? [*2 цар 18, 33.]
13. Гдје је цар Ематски и цар Арфадски и цар од града Сефарвима, од Ене и Аве?
14. А кад Језекија прими књигу из руку посланика и прочита је, отиде у дом Господњи и разви је Језекија пред Господом.
15. И помоли се Језекија Господу говорећи: Господе Боже Израиљев, који сједиш на херувимима, ти си сам Бог свијем царствима на земљи, ти си створио небо и земљу,
16. Пригни, Господе, ухо своје и чуј; отвори, Господе, очи своје и види; чуј ријечи Сенахирима који посла да ружи Бога живога.
17. Истина је, Господе, опустошили су цареви Асирски оне народе и земље њихове;
18. И побацали су богове њихове у огањ, јер не бијаху богови, него дјело руку човјечијих, дрво и камен; зато их потрше.
19. И зато, Господе Боже наш, избави нас из руку његовијех да познаду сва царства на земљи да си ти Господе сам Бог.
20. Тада посла Исаија, син Амов, к Језекији, и поручи му: Овако вели Господ Бог Израиљев: Услишио сам зашто си ми се молио због Сенахирима, цара Асирскога.
21. Ово је ријеч коју изрече Господ за њ: Руга ти се и подсмијева ти се дјевојка, кћи Сионска, за тобом маше главом кћи Јерусалимска.
22. Кога си ружио и хулио? И на кога си подигао глас? И подигао увис очи своје? На свеца Израиљева.
23. Преко посланика својих ружио си Господа и рекао си: С мноштвом кола својих изидох на високе горе, на стране Ливанске, и посјећи ћу високе кедре његове и лијепе јеле његове, и ући ћу у крајњи стан његов, у шуму његова Кармила.
24. Ја сам копао и пио воду туђу и исушио сам стопама својим све потоке градовима.
25. Нијеси ли чуо да ја то одавна чиним и од искона да сам тако уредио? Сада пуштам то да превратиш тврде градове у пусте гомиле.
26. Зато, који у њима живе изнемогоше, уплашише се и сметоше се, посташе као трава пољска, као зелена травица, као трава на крововима која се суши прије него сазри.
27. Знам сјеђење твоје, и полажење твоје и долажење твоје знам, и како бјесниш на ме.
28. Јер бјесниш на ме и твоја обијест дође до мојих ушију; зато ћу метнути брњицу своју на ноздрве твоје и узду своју у губицу твоју, па ћу те одвести натраг путем којим си дошао.
29. А теби ово нека буде знак: Јешћете ове године што само од себе роди, и друге године што опет само од себе роди; а треће године сијте и жањите и садите винограде и једите род с њих.
30. Јер остатак дома Јудина, што остане, опет ће пустити жиле оздо и родити озго.
31. Јер ће из Јерусалима изаћи остатак, и из горе Сиона, који се сачувају. *Ревност Господа над војскама учиниће то. [*Ис 9, 6.]
32. Зато овако вели Господ за цара Асирскога: Неће ући у овај град, нити ће бацити амо стријеле, неће се примаћи к њему са штитом, нити ће ископати опкопа око њега.
33. Вратиће се путем којим је дошао, а у град овај неће ући, вели Господ.
34. *Јер ћу бранити тај град, и сачуваћу га себе ради и ради Давида слуге својега. [*2 цар 20, 6.]
35. И исту ноћ анђео Господњи изиде и поби у околу Асирском сто и осамдесет и пет тисућа; и кад усташе ујутру, а то све сами мртваци.
36. Те се подиже Сенахирим цар Асирски, и отиде и вративши се, оста у Ниневији.
37. И кад се клањаше у дому Нисрока, бога својега, Адрамелех и Сарасар, синови његови, *убише га мачем, а сами побјегоше у земљу Араратску, и на његово се мјесто зацари Есарадон син његов. [*2 цар 19, 7.]"

  "2car20": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 20. 
Језекијина болест и оздрављење. Разметљивост пред посланицима из Вавилона и смрт.
---------------------------------
1. У *то вријеме разбоље се Језекија на смрт; и дође к њему пророк Исаија, син Амов, и рече му: Овако вели Господ: Нареди за кућу своју, јер ћеш умријети и нећеш остати жив. [*2 дн 32, 24 и даље; Ис 38, 1 и даље.]
2. А он се окрете лицем к зиду и помоли се Господу говорећи:
3. Ох, Господе, опомени се да сам једнако ходио пред тобом вјерно и с цијелијем срцем, и творио што је теби угодно. И плака Језекија веома.
4. И Исаија још не бјеше отишао до половине двора, а дође му ријеч Господња говорећи:
5. Врати се и реци Језекији, вођу народа мојега: Овако вели Господ Бог Давида, оца твојега: Чуо сам молитву твоју и видио сам сузе твоје; ево, исцијелићу те, до три дана ићи ћеш у дом Господњи.
6. И додаћу ти вијеку петнаест година, и избавићу тебе и овај град из руку цара Асирскога, и *бранићу овај град због себе и због Давида, слуге својега. [*2 цар 19, 34.]
7. Потом рече Исаија: Донесите груду сухих смокава. И донесавши, привише му на оток, и исцијели се.
8. А Језекија рече Исаији: Шта ће бити знак да ће ме Господ исцијелити и да ћу до три дана отићи у дом Господњи?
9. А Исаија рече: Ово нека ти буде знак од Господа да ће учинити Господ што је рекао: Хоћеш ли да отиде сјен десет кољенаца напријед или да се врати десет кољенаца натраг?
10. А Језекија рече: Лако је да сјен отиде напријед десет кољенаца; немој, него нека се врати сјен десет кољенаца натраг.
11. И Исаија пророк завапи ка Господу, и врати Господ сјен по кољенцима по којима бијаше отишао на сунчанику Ахазову натраг за десет кољенаца.
12. У то вријеме Веродах-Валадан, син Валаданов, цар Вавилонски посла књигу с даром Језекији, јер бјеше чуо да је болестан Језекија.
13. И Језекија саслушав посланике, показа им све ризнице своје, сребро и злато и мирисе, и најбоље уље, и кућу гдје му бјеше оружје, и што се год налажаше у ризницама његовијем, не оста ништа да им не показа Језекија у кући својој и у свему господству својем.
14. Тада дође пророк Исаија к цару Језекији и рече му: Шта су говорили ти људи и одакле су дошли к теби? А Језекија рече: Из даљне земље дошли су, из Вавилона.
15. А он рече: Шта су видјели у твом двору? А Језекија рече: Видјели су све што има у мом двору; није остало ништа у ризницама мојим да им нијесам показао.
16. Тада рече Исаија Језекији: Чуј ријеч Господњу.
17. Ево, доћи ће вријеме *кад ће се однијети у Вавилон све што има у кући твојој, и што су сабирали оци твоји до данас, неће остати ништа, вели Господ. [*2 цар 24, 13.]
18. И синове твоје који ће изаћи од тебе, које ћеш родити, узеће да буду *дворани у двору цара Вавилонскога. [*Дан 1, 3.]
19. А Језекија рече Исаији: *Добра је ријеч Господња коју си рекао. Још рече: Је ли? За мојега вијека биће мир и вјера? [*1 Сам 3, 18.]
20. А остала дјела Језекијина и сва јунаштва његова, и како је начинио језеро и воду довео у град, није ли записано у дневнику царева Јудинијех?
21. И почину Језекија код отаца својих, а на његово се мјесто зацари Манасија, син његов."

  "2car21": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 21. 
Царство Јудино: Цареви Манасија и Амон.
---------------------------------
1. Дванаест година бјеше Манасији кад поче царовати, и царова педесет и пет година у Јерусалиму. Матери му бјеше име Ефсива.
2. И чињаше што је зло пред Господом по гаднијем дјелима народа које Господ одагна испред синова Израиљевијех;
3. Јер опет начини висине, које бјеше потро Језекија отац његов, и подиже олтаре Валу, и начини луг *као што бјеше начинио Ахав, цар Израиљев, и клањаше се свој војсци небеској и служаше јој. [*1 цар 16, 33.]
4. И начини олтаре у дому Господњем за који бјеше рекао Господ: У Јерусалиму ћу намјестити име своје;
5. Начини олтаре свој војсци небеској у два тријема дома Господњега.
6. *И сина својега проведе кроз огањ, и врачаше и гаташе, и уреди оне што се договарају с духовима и врачаре; и чињаше врло много што је зло пред Господом, гњевећи га. [*2 цар 16, 3.]
7. И постави резан лик шумски који начини у дому, за који бјеше рекао Господ Давиду и Соломону, сину његову: *У овом дому и у Јерусалиму, који изабрах између свијех племена Израиљевијех, намјестићу име своје довијека; [*1 цар 8, 29; 9, 3.]
8. И нећу више дати да се макне нога синовима Израиљевијем из земље коју дадох оцима њиховијем ако само уздрже и устворе све што сам им заповједио, и сав закон који им је заповједио мој слуга Мојсије.
9. Али не послушаше, јер их заведе Манасија, те чинише горе него народи које истријеби Господ испред синова Израиљевијех.
10. А Господ говораше преко слуга својих пророка говорећи:
11. Што учини Манасија, цар Јудин, та гадна дјела чинећи горе од свега што су чинили Амореји који прије њега бише, и наведе на гријех и Јуду гаднијем боговима својим;
12. Зато овако вели Господ Бог Израиљев: Ево, ја ћу пустити зло на Јерусалим и на Јуду да ће свакоме ко чује *зујати оба уха. [*Јер 19, 3.]
13. Јер ћу затегнути над Јерусалимом уже Самаријско и мјерила дома Ахавова, и збрисаћу Јерусалим као што се брише здјела, избрише се па се изврне.
14. И оставићу остатак нашљедства својега, и даћу их у руке непријатељима њиховијем да буду плијен и грабеж свијем непријатељима својим.
15. Јер чинише што је зло преда мном, и гњевише ме од дана кад изидоше оци њихови из Мисира до данас.
16. *Још и праву крв веома многу проли Манасија тако да напуни Јерусалим од краја до краја, осим гријеха својега којим наведе Јуду на гријех да чини што је зло пред Господом. [*2 цар 24, 4.]
17. А остала дјела Манасијина и све што је чинио, и гријех којим је гријешио, није ли то записано у дневнику царева Јудинијех?
18. И почину Манасија код отаца својих и би погребен у врту код дома својега, у врту Озину; а на његово мјесто зацари се Амон, син његов.
19. Двадесет и двије године имаше Амон кад поче царовати, и царова двије године у Јерусалиму. Матери му бјеше име Месулемета, кћи Арусова, из Јотеве.
20. Он чињаше што је зло пред Господом, као што је чинио Манасија отац његов.
21. И хођаше свијем путем којим је ходио отац његов, и служаше гаднијем боговима којима је служио отац његов, и клањаше им се.
22. И остави Господа Бога отаца својих и не ходи путем Господњим.
23. А слуге Амонове побунише се на њ и убише цара у двору његову.
24. А народ земаљски поби све који се бијаху побунили на цара Амона; и зацари народ земаљски на његово мјесто Јосију, сина његова.
25. А остала дјела Амонова, што је чинио, нијесу ли записана у дневнику царева Јудинијех?
26. И погребоше га у његову гробу у врту Озину; и Јосија, син његов, би цар на његово мјесто."

  "2car22": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 22. 
Царство Јудино: цар Јосија и проналазак Књиге закона. Пророчица Олда.
---------------------------------
1. Осам година бијаше *Јосији кад поче царовати, и царова тридесет и једну годину у Јерусалиму. Матери му бјеше име Једида, кћи Адајева, из Воската. [*2 дн 34, 1.]
2. Он чињаше што је право пред Господом и хођаше свијем путем Давида, оца својега, и *не одступаше ни надесно ни налијево. [*5 Мој 5, 32.]
3. А осамнаесте године царовања Јосијина посла цар Сафана, сина Азалије, сина Месуламова, писара, у дом Господњи говорећи:
4. Иди ка Хелкији, поглавару свештеничком, нека изброји новце донесене у дом Господњи, што су накупили од народа вратари.
5. И нека их да посленицима који надгледају дом Господњи, па нека дају посленицима који раде око дома Господњега да се оправи што је трошно у дому.
6. Дрводјељама и каменарима и зидарима, и да се купује дрво и камен тесани да се оправи дом.
7. *Али да им се не траже рачуни од новаца који им се даду, јер ће вјерно радити. [*2 цар 12, 15.]
8. Тада рече Хелкија, поглавар свештенички, Сафану, писару: Нађох законик у дому Господњем. И Хелкија даде књигу Сафану, и он је прочита.
9. А Сафан, писар, отиде к цару и јави цару говорећи: Покупише слуге твоје новце што се нађоше у дому, и предаше их посленицима који надгледају дом Господњи.
10. И каза Сафан, писар, цару говорећи: Књигу ми даде Хелкија свештеник. И прочита је Сафан цару.
11. А кад цар чу ријечи у законику, раздрије хаљине своје.
12. И заповједи цар Хелкији свештенику и Ахикаму, сину Сафанову, и Ахвору, сину Михејину, и Сафану, писару, и Асаји, слузи цареву, говорећи:
13. Идите, упитајте Господа за ме и за народ и за свега Јуду ради ријечи ове књиге што се нађе; јер је велик гњев Господњи који се распалио на нас зато што оци наши не слушаше ријечи ове књиге да чине све онако како нам је написано.
14. И тако отиде Хелкија свештеник и Ахикам и Ахвор и Сафан и Асаја к пророчици Олди, жени Салума, сина Текуја, сина Араса, ризничара; а она стајаше у Јерусалиму у другом крају, и говораше с њом.
15. А она им рече: Овако вели Господ Бог Израиљев: Кажите човјеку који вас је послао к мени:
16. Овако вели Господ: Ево, пустићу зло на то мјесто и на становнике његове, све што говори књига коју је прочитао цар Јудин,
17. Зато што ме оставише и кадише другим боговима да би ме гњевили својим дјелима руку својих; зато се гњев мој распалио на то мјесто, и неће се угасити.
18. А цару Јудину, који вас је послао да упитате Господа, овако му кажите: Овако вели Господ Бог Израиљев за ријечи које си чуо:
19. Што је умекнуло срце твоје, и понизио си се пред Господом кад си чуо шта сам говорио за то мјесто и за становнике његове да ће бити пустош и проклетиња, и што си раздро хаљине своје и плакао преда мном, зато и ја услиших тебе, вели Господ.
20. Зато, ево, ја ћу те прибрати к оцима твојим *и на миру ћеш бити прибран у гроб свој, и нећеш очима својим видјети зла које ћу пустити на то мјесто. И казаше то цару. [*Ис 57, 1, 2.]"

  "2car23": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 23. 
Јосија обнавља завјет народни пред Господом, сатире идолопоклонство и празнује Пасху. Његова смрт. Цареви Јоахаз и Јоаким.
---------------------------------
1. Тада *посла цар, те се скупише к њему све старјешине Јудине и Јерусалимске. [*2 дн 34, 29 и даље.]
2. И отиде цар у дом Господњи и с њим сви људи из земље Јудине и сви Јерусалимљани и свештеници и пророци и сав народ, мало и велико, и прочита им све ријечи књиге завјетне која се нађе у дому Господњем.
3. И цар *стојећи код ступа, учини завјет пред Господом да ће они ићи за Господом и држати заповијести његове и свједочанства његова и уредбе његове свијем срцем и свом душом, вршећи ријечи тога завјета написане у тој књизи. И сав народ приста на завјет. [*2 цар 11, 14.]
4. Тада заповједи цар Хелкији, поглавару свештеничком, и свештеницима другога реда и онима који чуваху врата, да изнесу из цркве Господње све ствари које бијаху начињене Валу и *гају и свој војсци небеској; и спали их иза Јерусалима у пољу Кедронском, и однесе пепео од њих у Ветиљ. [*2 цар 21, 3.]
5. И сврже свештенике идолске које бијаху поставили цареви Јудини да каде по висинама у градовима Јудинијем и око Јерусалима, тако и оне који кађаху Валу, сунцу и мјесецу и звијездама и свој војсци небеској.
6. И изнесе гај из дома Господњега иза Јерусалима на поток Кедрон, и спали га на потоку Кедрону и сатре у прах, и просу прах на гробове синова народнијех.
7. И поквари куће *курварске које бијаху у дому Господњем, у којима жене ткаху застираче за гај. [*1 цар 14, 24.]
8. И доведавши све свештенике из градова Јудинијех, оскврни висине гдје кађаху свештеници од Геве до Вирсавеје, и поквари висине на вратима, и која бијаше на уласку на вратима Исуса, заповједника градскога, налијево од врата градских.
9. Али свештеници онијех висина не приступаху к олтару Господњему у Јерусалиму, него јеђаху пријесне хљебове међу браћом својом.
10. Оскврни и Тофет, који бијаше у долини синова Еномовијех, да не би нико више *водио сина својега ни кћери своје кроз огањ Молоху. [*3 Мој 18, 21.]
11. И уклони коње које бијаху поставили цареви Јудини сунцу од уласка у дом Господњи до куће Натан-Мелеха дворанина, која бијаше у Фаруриму; а кола сунчана сажеже огањ.
12. И олтаре на крову собе Ахазове, које бијаху начинили цареви Јудини, и *олтаре које бијаше начинио Манасија у оба тријема дома Господњега, поквари цар и, узевши их оданде, баци прах од њих у поток Кедрон. [*2 цар 21, 5.]
13. И висине према Јерусалиму с десне стране на гори Маслинској, *које бијаше начинио Соломон, цар Израиљев, Астароти, гаду Сидонском, и Хемосу, гаду Моавском, и Мелхому, гаду синова Амоновијех, оскврни цар. [*1 цар 11, 7.]
14. И изломи ликове и исјече гајеве, и мјеста њихова напуни костију људских.
15. И олтар који бјеше у Ветиљу, висину *коју бјеше начинио Јеровоам, син Наватов, који наведе на гријех Израиља, и олтар и висину поквари, и спаливши висину, сатре је у прах, и спали гај. [*1 цар 12, 28 и даље.]
16. И обазревши се, Јосија видје гробове који бијаху ондје на гори, и посла те извадише кости из гробова, и сажеже их на олтару и оскврни га, *по ријечи Господњој коју рече човјек Божји, који напријед каза те ствари. [*1 цар 13, 2.]
17. И рече: Какав је оно споменик што видим? Рекоше му грађани: *Оно је гроб човјека Божијега који дође из Јуде и напријед каза то што си учинио на олтару у Ветиљу. [*1 цар 13, 30.]
18. А он рече: Оставите га, нико да му не креће кости. Тако се сачуваше кости његове с костима онога пророка који дође из Самарије.
19. И све домове висина по градовима Самаријским, које начинише цареви Израиљеви гњевећи Господа, поквари Јосија; и учини с њима све онако како учини у Ветиљу.
20. И покла све свештенике висина, који бијаху онуда, на олтарима, и сажеже кости људске на њима; потом се врати у Јерусалим.
21. Тада заповједи цар свему народу говорећи: Празнујте пасху Господу Богу својему, *као што пише у Књизи завјетној. [*2 Мој 12, 3.]
22. Јер не би празнована овако пасха од времена судија које судише Израиљу и за све вријеме царева Израиљевијех и царева Јудинијех.
23. Као што би осамнаесте године цара Јосије празнована пасха Господу у Јерусалиму.
24. И оне што се договарају с духовима и врачаре, и ликове и гадне богове и све гадове који се виђаху у земљи Јудиној и у Јерусалиму истријеби Јосија да изврши ријечи *закона написане у књизи коју нађе Хелкија свештеник у дому Господњем. [*3 Мој 20, 27.]
25. *Ни прије њега не бјеше таквога цара који би се обратио ка Господу свијем срцем својим и свом душом својом и свом снагом својом, сасвијем по закону Мојсијеву, нити послије њега наста такав као он. [*2 цар 18, 5.]
26. Али се Господ не поврати од жестине великога гњева својега, којом се бјеше распалио гњев његов на Јуду *за све дражење којим га бјеше дражио Манасија. [*2 цар 21, 11, 12.]
27. И рече Господ: И Јуду ћу одбацити од себе *као што сам одбацио Израиља, и град ћу овај одбацити, који сам изабрао, Јерусалим, и дом за који рекох: Ту ће бити име моје. [*2 цар 17, 18.]
28. А остала дјела Јосијина и све што је чинио, није ли записано у дневнику царева Јудинијех?
29. У његово вријеме изиде Фараон Нехаон, цар Мисирски, на цара Асирскога к ријеци Ефрату, и цар Јосија изиде преда њ, а он како га видје, уби га у Мегидону.
30. И мртва метнуше га слуге његове на кола и одвезоше га из Мегидона у Јерусалим, и погребоше га у гробу његову; и народ земаљски узе Јоахаза, сина Јосијина, и помазаше га и зацарише га на мјесто оца његова.
31. Двадесет и три године бјеше Јоахазу кад поче царовати, и царова три мјесеца у Јерусалиму. Матери му бјеше име Амутала, кћи Јеремијина, из Ливне.
32. Он чињаше што је зло пред Господом сасвијем како су чинили оци његови.
33. И свеза га Фараон Нехаон у Ривли у земљи Ематској да више не царује у Јерусалиму, и оглоби земљу сто таланата сребра и таланат злата.
34. А царем постави Фараон Нехаон Елијакима, сина Јосијина, на мјесто Јосије, оца његова, и предје му име Јоаким; а Јоахаза узе и отиде у Мисир, а он умрије ондје.
35. А оно сребро и злато даде Јоаким Фараону разрезавши на земљу да би дао новце по заповијести Фараоновој, од свакога узимајући како бјеше цијењен, сребро и злато по народу у земљи, да да Фараону Нехаону.
36. Двадесет и пет година бијаше Јоакиму кад поче царовати, и царова једанаест година у Јерусалиму. Матери му бјеше име Зевуда, кћи Федајева, из Руме.
37. А он чињаше шго је зло пред Господом сасвијем како су чинили оци његови."

  "2car24": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 24. 
Царство Јудино: Јоаким, Јоахин и Седекија. Навуходоносор опсједа Јерусалим. Почетак вавилонскога робовања.
---------------------------------
1. За његова времена дође *Навуходоносор, цар Вавилонски; и Јоаким му би слуга три године; потом одуста и одметну се од њега. [*2 дн 36, 6.]
2. И Господ посла на њ чете Халдејске и чете Сирске и чете Моавске и чете синова Амоновијех; посла их на Јуду да га потру, по ријечи Господњој коју говори преко слуга својих пророка.
3. По заповијести Господњој зби се то Јуди да би га одбацио од себе *за гријехе Манасијине по свему што бјеше учинио; [*2 цар 21, 11; 23, 26.]
4. И за крв праву коју бјеше пролио напунивши Јерусалим крви праве; зато Господ не хтје опростити.
5. А остала дјела Јоакимова и све што је учинио, није ли записано у дневнику царева Јудинијех?
6. И почину Јоаким код отаца својих; а на његово се мјесто зацари Јоахин.
7. А цар Мисирски не изиде више из земље своје, јер цар Вавилонски узе од ријеке Мисирске до ријеке Ефрата све што бјеше цара Мисирскога.
8. Осамнаест година бијаше Јоахину кад се зацари, и царова три мјесеца у Јерусалиму. Матери му бјеше име Неуста, кћи Елнатанова, из Јерусалима.
9. И он чињаше зло пред Господом сасвијем како је чинио отац његов.
10. У то вријеме дођоше слуге Навуходоносора, цара Вавилонскога, на Јерусалим, и град би опкољен.
11. Дође и Навуходоносор, цар Вавилонски, на град кад га слуге његове опколише.
12. Тада Јоахин, цар Јудин, изиде к цару Вавилонском с матером својом и са слугама својим и с кнезовима својим и с дворанима својим; а цар га Вавилонски зароби осме године својега царовања.
13. *И однесе све благо дома Господњега и благо дома царскога, и полупа све судове златне, које бјеше начинио Соломон цар Израиљев за цркву Господњу, као што бјеше рекао Господ. [*2 цар 20, 17.]
14. И пресели сав Јерусалим, све кнезове и све јунаке, десет тисућа робова, и све дрводјеље и све коваче, не оста ништа осим сиромашнога народа по земљи.
15. *Одведе и Јоахина у Вавилон и матер цареву и жене цареве и дворане његове, и главаре земаљске одведе у ропство из Јерусалима у Вавилон. [*Јер 22, 24 и даље.]
16. И све јунаке на број седам тисућа, и дрводјеље и коваче, тисућу, све што бијаху за војску одведе цар Вавилонски у Вавилон у ропство.
17. И постави царем цар Вавилонски на мјесто Јоахиново Матанију, стрица његова, и предје му име Седекија.
18. *Двадесет и једна година бјеше Седекији кад поче царовати, и царова једанаест година у Јерусалиму. Матери му бјеше име Амутала, кћи Јеремијина, из Ливне. [*Јер 52, 1.]
19. Он чињаше што је зло пред Господом сасвијем како је чинио Јоаким.
20. Јер од гњева Господњега зби се то Јерусалиму и Јуди, да их одбаци од себе. А Седекија се одметну од цара Вавилонскога."

  "2car25": "---------------------------------
ДРУГА КЊИГА O ЦАРЕВИМА
КОЈА СЕ ЗОВЕ И ЧЕТВРТА КЊИГА O ЦАРЕВИМА
Глава 25. 
Разорење Јерусалима. Вавилонско ропство. Исмаило убија Годолију. Цар вавилонски пушта из тамнице Јоахина.
---------------------------------
1. И тако *девете године његова царовања, десетога мјесеца десетога дана, дође Навуходоносор, цар Вавилонски, са свом војском својом на Јерусалим, и стадоше у око под њим, и начинише опкопе око њега. [*2 дн 36, 17; Јер 39, 1; 52, 4.]
2. И град би опкољен до једанаесте године царовања Седекијина.
3. И деветога дана мјесеца четвртога поста велика глад у граду, те народ земаљски немаше хљеба.
4. Тада град би проваљен, а војници сви побјегоше ноћу на врата између два зида уз врт царев; а Халдеји бијаху свуда око града; и цар отиде путем к пустињи.
5. Али војска Халдејска потјера цара, и стигоше га у пољу Јерихонском, а сва војска што бијаше с њим разбјеже се од њега.
6. И ухватише цара и одведоше га к цару Вавилонском у Ривлу, и ондје му судише.
7. И синове Седекијине поклаше на његове очи, па онда Седекији ископаше очи, и свезаше га у два ланца мједена и одведоше га у Вавилон.
8. А седмога дана петога мјесеца године деветнаесте царовања Навуходоносора, цара Вавилонскога, дође у Јерусалим Невузардан, заповједник стражарски, слуга цара Вавилонскога.
9. И попали дом Господњи и дом царски и све домове у Јерусалиму; све велике куће попали огњем.
10. И зидове Јерусалимске унаоколо развали сва војска халдејска, која бијаше са заповједником стражарским.
11. А остатак народа што оста у граду, и пребјеге што пребјегоше к цару Вавилонском и остали прости народ одведе Невузардан, заповједник стражарски.
12. Само од сиромаха у земљи остави заповједник стражарски који ће бити виноградари и ратари.
13. И ступове мједене што бијаху у дому Господњем, и подножја, и море мједено које бијаше у дому Господњем, *изломише Халдејци, и мјед од њих однесоше у Вавилон. [*2 цар 20, 17; Јер 27, 19, 22.]
14. И лонце и лопате и виљушке и кадионице и све судове мједене којима служаху, узеше,
15. И клијешта и котлиће, што год бјеше златно и што год бјеше сребрно, узе заповједник стражарски,
16. Два ступа, једно море и подножја, што начини Соломон за дом Господњи; не бјеше мјере мједи од свијех тијех судова;
17. *Осамнаест лаката бијаше висок један ступ, и озго на њему бијаше оглавље мједено, и оглавље бијаше високо три лакта, и плетенице и шипци око оглавља, све од мједи; такав бијаше и други ступ с плетеницом. [*1 цар 7, 15.]
18. Узе заповједник стражарски и Серају, првога свештеника, и Софонију, другога свештеника, и три вратара.
19. А из града узе једнога дворанина који бијаше над војницима и пет људи који стајаху пред царем, који се нађоше у граду, и првога писара војничкога који пописиваше народ по земљи у војску, и шездесет људи из народа земаљскога који се нађоше у граду.
20. Узе их Невузардан, заповједник стражарски, и одведе к цару Вавилонском у Ривлу.
21. А цар их Вавилонски поби и погуби у Ривли у земљи Ематској. Тако би пресељен Јуда из земље своје.
22. *А над народом који оста у земљи Јудиној, који остави Навуходоносор, цар Вавилонски, над њим постави Годолију, сина Ахикама, сина Сафанова. [*Јер 40, 8.]
23. А кад чуше све војводе и људи њихови да је цар Вавилонски поставио Годолију, дођоше ка Годолији у Миспу, наиме: Исмаило, син Нетанијин, и Јоанан, син Каријајев, и Сераја, син Тануметов из Нетофата, и Јазанија, син Махатов, они и људи њихови.
24. И Годолија се закле њима и људима њиховијем и рече: Не бојте се службе Халдејима; сједите у земљи и служите цару Вавилонском, и биће вам добро.
25. Али седмога мјесеца дође Исмаило, син Нетаније, сина Елисамова, рода царскога, и десет људи с њим, и убише Годолију, те погибе; тако и Јудеје и Халдеје који бијаху с њим у Миспи.
26. Тада се подиже сав народ, мало и велико, и војводе, те отидоше у Мисир, јер се побојаше Халдеја.
27. *А тридесет седме године откако се зароби Јоахин, цар Јудин, дванаестога мјесеца, двадесет седмога дана, Евил-Меродах, цар Вавилонски, исте године зацарив се извади из тамнице Јоахина, цара Јудина. [*Јер 52, 31 и даље.]
28. И лијепо говори с њим, и намјести му пријесто више пријестола других царева који бијаху код њега у Вавилону.
29. И промијени му хаљине тамничке, и он јеђаше свагда с њим свега вијека својега.
30. И храна му се једнако даваше од цара сваки дан свега вијека његова до смрти његове."


################################
################################
################################


  "1dn1": "---------------------------------
ПРВА КЊИГА ДНЕВНИКА
Глава 1. 
Списак праотаца од Адама до Исака. Синови Исавови и едомски цареви.
---------------------------------
1. Адам, Сит, Енос,
2. Кајинан, Малелеило, Јаред
3. Енох, Матусал, Ламех,
4. Ноје, Сим, Хам и Јафет.
5. *Синови Јафетови: Гомер и Магог и Мадај и Јаван и Товел и Мосох и Тирас. [*1 Мој 10, 2 и даље.]
6. А синови Гомерови: Асхенас и Рафат и Тогарма.
7. А синови Јаванови: Елиса и Тарсис, Китим и Доданим,
8. *Синови Хамови: Хус и Мисраим, Фут и Ханан. [*1 Мој 10, 6 и даље.]
9. А синови Хусови: Сава и Авила и Савата и Регма и Саватака. А синови Регмини: Сава и Дедан.
10. И Хус роди Неврода. Он први би силан на земљи.
11. А Мисраим роди Лудеје и Анамеје и Леавеје и Нафтухеје,
12. И Патрусеје и Хаслухеје, од којих изидоше Филистеји и Кафтореји.
13. А Ханан роди Сидона, првенца својега, и Хета,
14. И Јевусеје и Амореје и Гергесеје,
15. И Јевеје и Арукеје и Асенеје,
16. И Арвадеје и Самареје и Аматеје.
17. *Синови Симови: Елам и Асур и Арфаксад и Луд и Арам и Уз и Ул и Гетер и Месех. [*1 Мој 10, 22 и даље.]
18. А Арфаксад роди Салу, а Сала роди Евера.
19. А Еверу се родише два сина; једноме бјеше име Фалег, јер се у његово вријеме раздијели земља; а име брату његову Јектан.
20. А Јектан роди Алмодада и Салефа и Асармота и Јараха,
21. И Адорама и Узала и Диклу,
22. И Евала и Авимаила и Саву,
23. И Офира и Евилу и Јовава; ти сви бјеху синови Јектанови.
24. *Сим, Арфаксад, Сала, [*1 Мој 11, 10 и даље.]
25. Евер, Фалет, Рагав,
26. Серух, Нахор, Тара,
27. Аврам то је Аврам.
28. Синови Аврамови: *Исак и † Исмаило. [*1 Мој 21, 3; † 1 Мој 16, 15.]
29. Ово је племе њихово: *првенац Исмаилов Навајот, па Кидар и Авдеило и Мивсам. [*1 Мој 25, 13 и даље.]
30. Мисма и Дума, Маса, Адад и Тема,
31. Јетур, Нафис и Кедма; то су синови Исмаилови.
32. А синови Хетуре, иноче Аврамове: она роди Земрана и Јоксана и Мадана и Мадијана и Јесвока и Суја. А синови Јоксанови: Сава и Дедан.
33. А синови Мадијанови: Гефа и Ефер и Енох и Авида и Елдага. Ти сви бјеху синови Хетурини.
34. Тако Аврам роди Исака; *а синови Исакови бјеху Исав и Израиљ. [*1 Мој 25, 25, 26.]
35. *Синови Исавови: Елифас, Рагуило и Јеус и Јеглом и Кореј. [*1 Мој 36, 10 и даље.]
36. Синови Елифасови: Теман и Омар, Софар и Готом, Кенез и Тамна и Амалик.
37. Синови Рагуилови: Нахат, Зара и Сома и Моза.
38. А *синови Сирови: Лотан и Совал и Севегон и Ана и Дисон и Есер и Дисан. [*1 Мој 36, 20.]
39. А синови Лотанови: Хорије и Емам; а сестра Лотанова Тамна.
40. Синови Совалови: Елан и Манахат и Евал, Сефија и Онам. А синови Севегонови: Аја и Ана.
41. Синови Анини: Дисон, и синови Дисонови: Амрам и Асван и Итран и Харан.
42. Синови Есерови: Валан и Заван и Јакан. Синови Дисанови: Уз и Аран.
43. А *ово су цареви који цароваше у земљи Едомској прије него се зацари цар над синовима Израиљевијем: Валак, син Веоров, а граду му бјеше име Денава. [*1 Мој 36, 31 и даље.]
44. А кад умрије Валак, зацари се на његово мјесто Јовав, син Зарин, од Восоре.
45. А кад умрије Јовав, зацари се на његово мјесто Асом од земље Темановске.
46. А кад умрије Асом, зацари се на његово мјесто Адад, син Варадов, који исијече Мадијанце у пољу Моавском; а граду му бјеше име Гетем.
47. А кад умрије Адад, зацари се на његово мјесто Самада из Масекаса.
48. А кад умрије Самада, зацари се на његово мјесто Саул из Ровота на ријеци.
49. А кад умрије Саул, зацари се на његово мјесто Валенон, син Аховоров.
50. А кад умрије Валенон, зацари се на његово мјесто Адад; а град му се зваше Фогор, а жени му бјеше име Метевеила, кћи Матраиде, кћери Мезовове.
51. А кад умрије Адад, насташе кнезови у Едомској: кнез Тамна, кнез Алва, кнез Јетет,
52. Кнез Оливема, кнез Ила, кнез Финон,
53. Кнез Кенез, кнез Теман, кнез Мивсар,
54. Кнез Магедило, кнез Ирам. То бјеху кнезови Едомски."

  "1dn2": "---------------------------------
ПРВА КЊИГА ДНЕВНИКА
Глава 2. 
Синови Јаковљеви и потомци Јудини.
---------------------------------
1. Ово су синови Израиљеви: Рувим, Симеон, Левије и Јуда, Исахар и Завулон,
2. Дан, Јосиф и Венијамин, Нефталим, Гад и Асир.
3. *Синови Јудини: Ир и Авнан и Сила; та му три роди кћи † Сувина Хананејка; али **Ир првенац Јудин бјеше неваљао пред Господом, те га уби. [*1 Мој 38, 3; † 1 Мој 38, 2; **1 Мој 38, 7.]
4. А Тамара, снаха његова, роди му Фареса и Зару. Свега пет бјеше синова Јудинијех.
5. *Синови Фаресови: Есрон и Амул. [*1 Мој 46, 12.]
6. А синови Зарини: Зимрије и Етан и Еман и Халкол и Дара; свега пет.
7. И *синови Хармијини: Ахан, који смути Израиља огријешив се о ствари проклете. [*ИНав 7, 1.]
8. А синови Етанови: Азарија.
9. А синови Есронови, што му се родише: Јерамеило и Арам и Халев.
10. А *Арам роди Аминадава, а Аминадав роди Насона, кнеза синова Јудинијех; [*Рута 4, 19, 20; Мт 1, 4.]
11. А Насон роди Салмона; а Салмон роди Воза;
12. А Воз роди Овида; а Овид роди Јесеја;
13. А *Јесеј роди првенца својега Елијава, и Авинадава другога и Саму трећега, [*1 Сам 16, 6.]
14. Натанила четвртога, Радаја петога,
15. Осема шестога, Давида седмога,
16. И сестре им Серују и Авигеју. А *синови Серујини бјеху Ависај и Јоав и Асаило, тројица. [*2 Сам 2, 18.]
17. А Авигеја роди *Амасу; а отац Амасин бјеше Јетер Исмаиљац. [*2 Сам 17, 25.]
18. А Халев, син Есронов, роди с Азувом, женом својом, и с Јериотом синове, и синови му бјеху Јесер и Совав и Ардон.
19. А кад умрије Азува, Халев се ожени *Ефратом, која му роди Ора; [*1 дн 2, 50.]
20. А *Ор роди Урију, а Урија роди Веселеила. [*2 Мој 31, 2.]
21. Потом отиде Есрон ка кћери Махира, оца Галадова, и ожени се њом кад му бијаше шездесет година, и она му роди Сегува.
22. А Сегув роди Јаира, који имаше двадесет и три града у земљи Галадској.
23. Јер узе Гесурејима и Сирцима Села Јаирова и Кенат са селима његовијем, шездесет градова. То све узеше синови Махира, оца Галадова.
24. И кад умрије Есрон у Халев-Ефрати, жена Есронова Авија роди му *Асхора, оца Текојанима. [*1 дн 4, 5.]
25. А синови Јерамеила, првенца Есронова, бјеху: првенац Арам, па Вуна и Орен и Осем и Ахија.
26. Имаше и другу жену Јерамеило, по имену Атару, она је мати Онамова.
27. А синови Арама, првенца Јерамеилова, бјеху: Мас и Јамин и Екер.
28. И синови Онамови бјеху: Самај и Јадај; а синови Самајеви: Надав и Ависур.
29. И име жени Ависуровој бјеше Авихаила, која му роди Авана и Молида.
30. А синови Надавови: Селед и Апаим; али Селед умрије без дјеце.
31. А синови Апаилови: Јесеј; а синови Јесејеви: Сисан, и кћи Сисанова Алаја.
32. А синови Јадаја, брата Самајева: Јетер и Јонатан; али Јетер умрије без дјеце.
33. А синови Јонатанови: Фалет и Заза. Ти бијаху синови Јерамеилови.
34. А Сисан не имаше синова него кћери; и имаше Сисан слугу Мисирца по имену Јарају.
35. Зато Сисан даде кћер своју Јараји, слузи својему, за жену; а она му роди Атаја.
36. А Атај роди Натана; а Натан роди Завада;
37. А Завад роди Ефлала; а Ефлал роди Овида;
38. А Овид роди Јуја; а Јуј роди Азарију;
39. А Азарија роди Хелиса; а Хелис роди Елеасу;
40. А Елеаса роди Сисамаја; а Сисамај роди Салума;
41. А Салум роди Јекамију; а Јекамија роди Елисама.
42. А синови Халева, брата Јерамеилова, бјеху: Миса, првенац његов, отац Зифејима; па синови Марисе, оца Хевронова.
43. А синови Хевронови: Кореј и Тафуја и Рекем и Сема.
44. А Сема роди Рама, оца Јоркоамова; а Рекем роди Самаја.
45. А син Самајев бјеше Маон, а тај Маон би отац Вет-Суру.
46. И Гефа, иноча Халевова, роди Харана и Мосу и Газеса.
47. А синови Јадајеви: Регем и Јотам и Гисан и Фелет и Гефа и Сагаф.
48. Маха, иноча Халевова, роди Севера и Тирхану.
49. Роди и Сагафа, оца Мадманцима, и Севу, оца Махвинцима и Гавајанима; а кћи Халевова бијаше *Ахса. [*ИНав 15, 17.]
50. Ово бијаху синови Халева, сина Ора, првенца Ефратина; Совал отац Киријатјариму,
51. Салма отац Витлејему, Ареф отац Вет-Гадеру.
52. А имаше синове Совал, отац Киријатјариму: Ароја и Аси-Аменухота.
53. А породице Киријатјаримске бјеху: Јетрани и Фућани и Сумаћани и Мисрајани. Од њих изидоше Сараћани и Естаољани.
54. Синови Салмини: Витлејемци и Нетофаћани, Атароћани од дома Јоавова, и Зорани, половина Манахаћана,
55. И породице писарске у Јавису, Тираћани, Симеаћани, Сухаћани; *то су Кенеји који се народише од Емата, оца дома † Рихавова. [*Суд 1, 16; † Јер 35, 2.]"

  "1dn3": "---------------------------------
ПРВА КЊИГА ДНЕВНИКА
Глава 3. 
Списак синова Давидових и царева Јудиних.
---------------------------------
1. А ово су синови Давидови *који му се родише у Хеврону: првенац Амнон од Ахиноаме Језраељанке, други Данило од Авигеје Кармилке, [*2 Сам 3, 2 и даље.]
2. Трећи Авесалом, син Махе, кћери Талмаја, цара Гесурскога, четврти Адонија, син Агитин,
3. Пети Сефатија од Авитале, шести Итрам од Егле, жене његове.
4. Шест му се роди у Хеврону, гдје царова седам година и шест мјесеца, а тридесет и три царова у Јерусалиму.
5. А *ови му се родише у Јерусалиму: Самаја и Совав и Натан и Соломон, четири, од Витсавеје, кћери Амилове. [*2 Сам 5, 14 и даље; 1 дн 14, 4.]
6. И Јевар и Елисама и Елифалет,
7. И Нога и Нефег и Јафија,
8. И Елисама и Елијада и Елифелет, девет,
9. Све синови Давидови, осим синова иноча његовијех и осим *Тамаре, сестре њихове. [*2 Сам 13, 1.]
10. А син Соломонов бијаше Ровоам, а његов син Авија, а његов син Аса, а његов син Јосафат,
11. А његов син Јорам, а његов син Охозија, а његов син Јоас,
12. А његов син Амасија, а његов син Азарија, а његов син Јотам,
13. А његов син Ахаз, а његов син Језекија, а његов син Манасија,
14. А његов син Амон, а његов син Јосија.
15. А синови Јосијини: првенац Јоанан, други Јоаким, трећи Седекија, четврти Салум.
16. А синови Јоакимови: Јехонија син му, и његов син Седекија.
17. А синови Јехоније сужња: Салатило син му.
18. А његови синови Малхирам и Федаја и Сенасар, Јекамија, Осама и Недавија.
19. А синови Федајини: Зоровавељ и Симеј; а синови Зоровавељеви: Месулам и Ананија и сестра им Селомета.
20. А синови Месуламови: Асува и Оило и Варахија и Асадија и Јусавесед, пет.
21. А синови Ананијини: Фелатија и Јесаја, синови Рефајини, синови Арнанови, синови Овадијини, синови Сеханијини.
22. А синови Сеханијини: Семаја, и синови Семајини: Хатус и Игеал и Варија и Неарија и Сафат, шест.
23. А синови Неаријини: Елиоинај и Језекија и Азрикам, три.
24. А синови Елиоинајеви: Одаја и Елиасив и Фелаја и Акув и Јоанан и Далаја и Анан, седам."

  "1dn4": "---------------------------------
ПРВА КЊИГА ДНЕВНИКА
Глава 4. 
Потомци Јудини и Симеонови.
---------------------------------
1. Синови *Јудини бјеху: Фарес, Есрон и Хармија и Ор и Совал. [*1 дн 2, 4.]
2. А Реаја, син Совалов, роди Јата, а Јат роди Ахумаја и Лада. То су породице Саратске.
3. А ово су од оца Итама: Језраел и Јесма и Једвас, а сестри њиховој бјеше име Аселелфонија.
4. И Фануило бјеше отац Гедору, и Есер отац Хусин. *То бијаху синови Ора првенца Ефрате, оца Витлејемцима. [*1 дн 2, 50.]
5. А Асхор, отац Текујанима, имаше двије жене, Елу и Нару.
6. И Нара му роди Ахузама и Ефера и Темана и Ахастара. То су синови Нарини.
7. А синови Елини: Серед, Јесоар и Етнан.
8. А Кос роди Анува и Совиву и породице Ахарила сина Арумова.
9. А Јавис бјеше славнији од своје браће, и мати му надје име Јавис говорећи: Родих га с болом.
10. И Јавис призва Бога Израиљева говорећи: О, да би ме благословио и раширио међе моје, и рука твоја да би била са мном, и да би ме сачувао ода зла да ме не уцвијели! И учини Бог за што га моли.
11. А Хелув, брат Сујин, роди Мехира. Он би отац Естонов.
12. А Естон роди Вет-Рафу и Фесеју и Техину, оца граду Насу. То су људи Рихавови.
13. А синови Кенезови бјеху *Готонило и Сераја. А синови Готонилови: Атат. [*ИНав15, 17.]
14. А Меонотај роди Офру; а Сераја роди Јоава, оца онијех што живе у долини дрводјељској, јер бијаху дрводјеље.
15. А синови Халева, сина Јефонијина, бијаху Ир, Ила и Нам. А син Илин бјеше Кенез.
16. А синови Јелелеилови: Зиф и Зифа, Тирија и Асареило.
17. А синови Езрини: Јетер и Меред и Ефер и Јалон; а жена Мередова роди Маријама и Самаја и Јесву, оца Естемоји.
18. А жена његова Јудија роди Јереда, оца Гедору, и Евера, оца Сохоту, и Јекутила, оца Заноји. А то бијаху синови Витије, кћери Фараонове, којом се ожени Меред.
19. А синови жене Одијине, сестре Нама, оца Кеили, бијаху Гармија и Естемоја Махаћанин.
20. А синови Симонови: Амнон и Рина и Вен-Анан и Тилон. А синови Јесејеви: Зохет и Вен-Зохет.
21. А синови Силе, сина Јудина: Ир, отац Лиху и Лада, отац Мариси, и породице дома платнарскога, дома Асвејина.
22. И Јоким и Хасивљани, и Јоас и Сараф, који владаху у Моавској, и Јасуви-Лехем. Али то су старе ствари.
23. То бијаху лончари и живљаху у садовима и забранима, и бијаху ондје код цара за његове послове.
24. *Синови Симеонови: Немуило и Јамин, Јарив, Зера, Саул; [*1 Мој 46, 10.]
25. А његов син Салум, а његов син Мивсам, а његов син Мисма.
26. А синови Мисмини: Амуило син му, и његов син Захур, и његов син Симеј.
27. А Симеј имаше шеснаест синова и шест кћери; а браћа његова немаху много синова, и све породице њихове не бјеше тако много као синова Јудинијех.
28. А *живљаху у Вирсавеји и Молади и Асар-Суалу, [*ИНав 19, 2.]
29. И у Вали и у Асему и у Толаду,
30. И у Ветуилу и у Орми и у Сиклагу,
31. И у Вет-Мархавоту и у Асар-Сусиму и у Вет-Виреју и у Сараиму. То бјеху градови њихови до цара Давида.
32. А села њихова бијаху Итам и Ајин, Римон и Тохен и Асан, пет градова,
33. И сва села њихова што бијаху око тијех градова до Вала. То бијаху станови њихови по роду њихову.
34. А Месовав и Јамлих и Јоса, син Амасијин,
35. И Јоило и Јуј, син Јосивије, сина Сераје, сина Асилова,
36. И Елиоинај и Јакова и Јесохаја и Асаја и Адило и Јесимило и Венаја,
37. И Зиса, син Сифија, сина Алона, сина Једаје, сина Симрија, сина Семајина;
38. Ти именовани бијаху кнезови у породицама својим, и домови отаца њиховијех умножише се веома.
39. И зато отидоше у Гедор до источне стране долине да траже пашу стоци својој.
40. И нађоше пашу обилату и добру, и земљу пространу и мирну и родну, јер прије ондје живљаху који бијаху од Хама.
41. Ти, дакле, записани по имену дошавши за Језекије, цара Јудина разбише шаторе њихове и становнике који се нађоше ондје, и побише их као проклете да не оста ниједан до данас, и населише се мјесто њих, јер ондје бијаше паше за стоку њихову.
42. А између њих, синова Симеоновијех, изиде на гору Сир пет стотина људи, а поглавице им бијаху Фелатија и Неарија и Рефаја и Озило, синови Јесејеви.
43. И побише *остатак што бијаху утекли између Амалика, и населише се ондје до данашњега дана. [*1 Сам 15, 8.]"

  "1dn5": "---------------------------------
ПРВА КЊИГА ДНЕВНИКА
Глава 5. 
Потомци Рувимови, Гадови и Манасијини источно од Јордана.
---------------------------------
1. А синови Рувима, првенца Израиљева, јер он бијаше првенац, али кад *оскврни постељу оца својега, дано би његово првенаштво синовима Јосифа, сина Израиљева, али не тако да се броји првенац, [*1 Мој 35, 22; 49, 4.]
2. Јер *Јуда би најсилнији међу браћом својом и од њега је вођ, али првенаштво доби Јосиф; [*1 Мој 49, 8, 10.]
3. *Синови Рувима, првенца Израиљева, бијаху: Анох и Фалуј, Есрон и Хармија, [*2 Мој 6, 14.]
4. Синови Јоилови: Семаја син му, а његов син Гог, а његов син Симеј,
5. А његов син Миха, а његов син Реаја, а његов син Вал,
6. А његов син Веира, којега одведе Телгат-Фелнасар, цар Асирски; он бијаше кнез племена Рувимова.
7. А браћи његовој по породицама њиховијем кад се избројише по кољенима својим, бјеше кнез Јеило и Захарија,
8. И Вела, син Азаза, сина Семе, сина Јоилова; он живљаше у Ароиру и до Невона и Валмеона.
9. Потом живљаше к истоку дори до пустиње од ријеке Ефрата, јер им се стока умножи у земљи Галадској.
10. И за времена Саулова војеваше на Агарене, који изгибоше од руке њихове; и тако се населише у шаторима њиховијим по свему источном крају земље Галадске.
11. А синови Гадови живљаху према њима у земљи Васанској до Салхе.
12. Јоило им бијаше поглавар, а Сафан други, па Јанај и Сафат у Васану.
13. А браћа њихова по домовима отачким бијаху: Михаило и Месулам и Сева и Јорај и Јахан и Зије и Евер, седморица.
14. Ти бијаху синови Авихаила, сина Урија, сина Јароје, сина Галада, сина Михаила, сина Јесисаја, сина Јадона, сина Вузова.
15. Ахије, син Авдила, сина Гунијева, бијаше поглавар у дому отаца њиховијех.
16. И живљаху у Галаду, у Васану и у селима његовијем и у свијем подграђима Саронским до међа његовијех.
17. Сви ови бише избројени за времена *Јотама, цара Јудина, и за времена Јеровоама, цара Израиљева. [*2 цар 15, 32.]
18. Синова Рувимовијех и Гадовијех и половине племена Манасијина, храбријех људи што ношаху штит и ма, и затезаху лук, и вјештијех боју, бијаше четрдесет и четири тисуће и седам стотина и шездесет, који иђаху на војску;
19. И војеваше на Агарене, на Јетуреје и Нафисеје и Нодавеје,
20. И дође им помоћ супрот њих, и Агарени им бише дани у руке и све што имаху; јер завапише к Богу у боју, и услиши их, јер се поуздаше у њ.
21. И заплијенише стоку њихову, педесет тисућа камила и двјеста и педесет тисућа оваца и двије тисуће магараца и сто тисућа душа људских.
22. А рањенијех много паде; јер тај бој би од Бога; и наставаше на мјесту њихову до сеобе своје.
23. А синови половине племена Манасијина живљаху у тој земљи од Васана до Вал-Ермона и Сенира, до горе Ермона; бијаху се умножили.
24. А ово бијаху поглавари у дому отаца њиховијех: Ефер и Јесеј и Елило и Азрило и Јеремија и Одавија и Јадило, људи храбри и на гласу, поглавари у дому отаца својих.
25. Али кад згријешише Богу отаца својих и чинише прељубу за боговима народа оне земље, које Бог истријеби испред њих,
26. Подиже Бог Израиљев дух *Фула, цара Асирскога, и дух † Телгат-Фелнасара, цара Асирскога, и преселише племе Рувимово и племе Гадово и половину племена Манасијина, и одведоше их у Алу и у Авор и у Ару, и на ријеку Гозан, гдје осташе до данас. [*2 цар 15, 19; † 2 цар 15, 29.]"

  "1dn6": "---------------------------------
ПРВА КЊИГА ДНЕВНИКА
Глава 6. 
Имена и градови синова Левијевих и Аронових.
---------------------------------
1. Синови Левијеви бијаху: Гирсон, Кат и Мерарије.
2. А синови Катови: Амрам, Исар и Хеврон и Озило.
3. А синови Амрамови: Арон и Мојсије, и кћи Марија. А синови Аронови: Надав и Авијуд и Елеазар и Итамар.
4. Елеазар роди Финеса; а Финес роди Ависују;
5. А Ависуја роди Вукија; а Вукије роди Озију;
6. А Озија роди Зерају; а Зераја роди Мерајота;
7. А Мерајот роди Амарију; а Амарија роди Ахитова;
8. А *Ахитов роди Садока; а Садок роди Ахимаса; [*2 Сам 8, 17; 15, 27.]
9. А Ахимас роди Азарију; а Азарија роди Јоанана;
10. А Јоанан роди Азарију, који би свештеник у дому што сазида Соломон у Јерусалиму;
11. А Азарија роди Амарију; а Амарија роди Ахитова;
12. А Ахитов роди Садока; а Садок роди Салума;
13. А Салум роди Хелкију; а Хелкија роди Азарију;
14. А Азарија роди Серају; а Сераја роди Јоседека.
15. А Јоседек отиде *кад Господ пресели Јудеје и Јерусалим руком Навуходоносоровом. [*2 цар 25, 18.]
16. *Синови Левијеви бијаху: Гирсон, Кат и Мерарије. [*2 Мој 6, 16, 17 и даље.]
17. А ово су имена синовима Гирсоновијем: Ловеније и Симеј.
18. А синови Катови бјеху: Амрам и Исар и Хеврон и Озило.
19. Синови Мараријеви: Молија и Мусија. И ово су породице Левитске по оцима својим:
20. Гирсонова: Левеније син му, а његов син Јат, а његов син Зима,
21. А његов син Јоах, а његов син Идо, а његов син Зера, а његов син Јетрај.
22. Синови Катови: Аминадав син му, а његов син Кореј, а његов син Асир.
23. А његов син Елкана, а његов син Евијасаф, а његов син Асир,
24. А његов син Тахат, а његов син Урило, а његов син Озија, а његов син Саул.
25. А синови Елканини: Амасај и Ахимот,
26. Елкана; синови Елканини: Суфија син му, а његов син Махат;
27. А његов син Елијав, а његов син Јероам, а његов син Елкана.
28. А синови Самуилови: Васнија првенац, па Авија.
29. Синови Мераријеви: Молија, а његов син Ловеније, а његов син Симеј, а његов син Уза,
30. А његов син Симаја, а његов син Агија, а његов син Асаја.
31. А ово су које постави Давид да пјевају у дому Господњем кад се намјести ковчег,
32. Који служаху пред шатором од састанка пјевајући, док не сазида Соломон дом Господњи у Јерусалиму, и стајаху по реду свом у служби својој;
33. Ови су што стајаху и синови њихови: Од синова Катовијех Еман пјевач, син Јоила сина Самуила,
34. Сина Елкане, сина Јероама, сина Елила, сина Тоје,
35. Сина Суфа, сина Елкане, сина Мата, сина Амасаја,
36. Сина Елкане, сина Јоила, сина Азарије, сина Софоније,
37. Сина Тахате, сина Асира, сина Авиасафа, сина Кореја,
38. Сина Исара, сина Ката, сина Левија, сина Израиљева.
39. И брат му Асаф, који му стајаше с десне стране; а Асаф бијаше син Варахије, сина Симеје,
40. Сина Михаила, сина Васије, сина Малхије,
41. Сина Етнија, сина Зера, сина Адаје,
42. Сина Етана, сина Зиме, сина Симеја,
43. Сина Јата, сина Гирсона, сина Левијева.
44. А синови Мераријеви, браћа њихова, стајаху с лијеве стране: Етан, син Кисије, сина Авдија, сина Малуха,
45. Сина Асавије, сина Амасије, сина Хелкије,
46. Сина Амсије, сина Ваније, сина Самира,
47. Сина Молије, сина Мусије, сина Мерарија, сина Левијева.
48. А браћа њихова, остали Левити, бише одређени на сву службу у шатору дома Божијега.
49. А Арон и синови његови паљаху на олтару за жртве паљенице и на олтару кадионом, вршећи све послове у светињи над светињама, и чинећи очишћење за Израиља по свему како је заповједио Мојсије слуга Божји.
50. А ово су синови Аронови: Елеазар син му, а његов син Финес, а његов син Ависуја,
51. А његов син Вукије, а његов син Озије, а његов син Зераја,
52. А његов син Мерајот, а његов син Амарија, а његов син Ахитов,
53. А његов син Садок, а његов син Ахимас.
54. А *ово су им станови по градовима њиховијем у међама њиховијем: синовима Ароновијем од породице Катове допаде ждријебом, [*ИНав 21.]
55. И дадоше им Хеврон у земљи Јудиној, и подграђа његова око њега;
56. А поље градско и села његова дадоше Халеву, сину Јефонијину;
57. Дадоше, дакле, синовима Ароновијем градове Јудине: Хеврон уточиште, и Ливну и подграђа њезина, и Јатир и Естемоју и подграђа њезина,
58. И Илон и подграђа његова, Девир и подграђа његова,
59. И Асан и подграђа његова, и Вет-Семес и подграђа његова;
60. А од племена Венијаминова: Гавају и подграђа њезина, и Алемет и подграђа његова, и Анатот и подграђа његова; свега градова њиховијех тринаест по породицама њиховијем, .
61. И осталијем синовима Катовијем од породице тога племена даше ждријебом од половине племена, од половине Манасијине десет градова.
62. А синовима Гирсоновијем по породицама њиховијем тринаест градова од племена Исахарова и од племена Асирова и од племена Нефталимова и од племена Манасијина у Васану.
63. Синовима Мераријевим по породицама њиховијем даше ждријебом од племена Рувимова и од племена Гадова и од племена Завулонова дванаест градова.
64. Тако даше синови Израиљеви Левитима те градове и подграђа њихова.
65. И даше ждријебом од племена синова Јудинијех и од племена синова Симеоновијех и од племена синова Венијаминовијех те градове, које именоваше поименце.
66. И онима који бијаху од рода синова Катовијех, а градови њихови и међе њихове бијаху у племену Јефремову,
67. Њима даше град за уточиште Сихем и подграђа његова у гори Јефремовој, и Гезер и подграђа његова,
68. И Јокмеам и подграђа његова, и Вет-Орон и подграђа његова,
69. И Ејалон и подграђа његова, и Гат-Римон и подграђа његова,
70. И од половине племена Манасијина Анир и подграђа његова, и Вилеам и подграђа његова, породицама синова Катовијех осталијем.
71. А синовима Гирсоновијем даше од породице половине племена Манасијина Голан у Васану и подграђа његова, и Астарот и подграђа његова;
72. А од племена Исахарова Кедес и подграђа његова, Даврат и подграђа његова,
73. И Рамот и подграђа његова, и Аним и подграђа његова;
74. А од племена Асирова Масал и подграђа његова, и Авдон и подграђа његова,
75. И Хукок и подграђа његова, и Реов и подграђа његова;
76. А од племена Нефталимова Кедес у Галилеји и подграђа његова, и Амон и подграђа његова, и Киријатајим и подграђа његова.
77. Синовима Мераријевим осталијем даше од племена Завулонова Римон и подграђа његова, Тавор и подграђа његова;
78. А преко Јордана према Јерихону на источној страни Јордана, од племена Рувимова Восор у пустињи и подграђа његова, и Јасу и подграђа њезина,
79. И Кедимот и подграђа његова, и Мифат и подграђа његова;
80. А од племена Гадова Рамот у Галаду и подграђа његова, и Маханајим и подграђа његова,
81. И Есевон и подграђа његова, и Јазир и подграђа његова."

  "1dn7": "---------------------------------
ПРВА КЊИГА ДНЕВНИКА
Глава 7. 
Потомци племена Исахаровог, Венијаминовог, Нефталимовог, Манасијиног, Јефремовог и Асировог.
---------------------------------
1. А *синови Исахарови бијаху: Тола и Фуја и Јасув и Симрон, четворица. [*1 Мој 46, 13; 4 Мој 26, 23.]
2. А синови Толини: Озије и Рефаја и Јерило и Јамај и Јефсам и Самуило, поглавари отачких домова својих од Толе, храбри људи у породицама својим; бјеше их за времена Давидова на број двадесет и двије тисуће и шест стотина.
3. А синови Озијеви: Израја, и синови Израјини: Михаило и Овадија и Јоило и Јесија, скупа пет поглавара.
4. И с њима у породицама њиховијем по домовима отаца њиховијех бјеше војника тридесет и шест тисућа, јер имаху много жена и синова.
5. И браће њихове по свијем домовима Исахаровијем, храбријех људи, бијаше осамдесет и седам тисућа, свега избројенијех.
6. *Синови Венијаминови: Вела и Вехер и Једиаило, тројица. [*1 Мој 46, 21; 1 дн 8, 1, 2.]
7. А синови Велини: Есвон и Озије и Озило и Јеримот и Ирије, пет поглавара домова отачких, храбри људи; на број их бјеше двадесет и двије тисуће и тридесет и четири.
8. А синови Вехерови: Земира и Јоас и Елијезер и Елиоинај и Амрије и Јеримот и Авија и Анатот и Аламет, сви синови Вехерови.
9. И избројенијех по породицама својим, по поглаварима отачкога дома својега, бјеше их двадесет тисућа и двјеста храбријех људи.
10. А синови Једиаилови: Валан, и синови Валанови: Јеус и Венијамин и Ехуд и Ханана и Зитан и Тарсис и Ахисар.
11. Свијех овијех синова Једиаилових по поглаварима породица отачких, храбријех људи, бјеше седамдесет тисућа и двјеста, који иђаху на војску.
12. И Суфеји и Упеји бијаху синови Ирови, и Усеји синови Ахирови.
13. *Синови Нефталимови: Јасило и Гуније и Јесер и Салум, синови Валини. [*1 Мој 46, 24.]
14. Синови Манасијини: *Азрило, којега му жена роди; иноча његова Сирка роди Махира, оца Галадова; [*4 Мој 26, 31.]
15. А Махир се ожени од Упеја и Суфеја, а име сестри њиховој бјеше Маха; а име другому бјеше *Салпад; а Салпад имаше кћери. [*4 Мој 27, 1.]
16. А Маха, жена Махирова, роди сина којему надје име Фарес, а брату му надје име Серес, а његови синови бјеху Улам и Ракем.
17. А синови Уламови: Ведан. То су синови Галада, сина Махира, сина Манасијина.
18. А сестра његова Амолекета роди Исуда и Авијезера и Малу.
19. А синови Семидини бијаху Ахијан и Сихем и Лихија и Анијам.
20. А *синови Јефремови: Сутала, а његов син Веред, а његов син Тахат, а његов син Елеада, а његов син Тахат, [*4 Мој 26, 35.]
21. А његов син Завад, а његов син Сутала и Есер и Елеад. А њих убише људи из Гата, рођени у земљи, јер сидоше да им узму стоку.
22. Зато тужаше Јефрем отац њихов дуго времена, и дођоше браћа његова да га тјеше.
23. Потом леже са женом својом, а она затрудње и роди сина, и он му надје име Верија, јер несрећа задеси дом његов.
24. И кћи му бјеше Сера, која сазида Веторон Доњи и Горњи и Узен-Серу.
25. И син му бјеше Рефа и Ресеф, а његов син бјеше Тела, а његов син Тахан,
26. А његов син Ладан, а његов син Амијуд, а његов син Елисама,
27. А *његов син Нон, а његов син Исус. [*4 Мој 13, 9.]
28. А достојање њихово и насеље бјеше Ветиљ и села његова, и с истока Наран, а са запада Гезер и села његова, и Сихем и села његова до Газе и села њезинијех.
29. И покрај синова Манасијиних Вет-Сан и села његова, Танах и села његова, *Мегидон и села његова, Дор и села његова; ту наставаху синови Јосифа, сина Израиљева. [*ИНав 17, 11.]
30. *Синови Асирови бијаху Јемна и Јесва и Јесвај и Верија, и Сера сестра њихова. [*1 Мој 46, 17.]
31. А синови Веријини: Евер и Малхило; овај је отац Вирзавитов.
32. А Евер роди Јафлита и Сомира и Хотама, и Сују сестру њихову.
33. А синови Јафлитови бијаху: Фасах и Вимал и Асват; то бијаху синови Јафлитови.
34. А синови Сомирови: Ахије и Рога, Јехува и Арам.
35. А синови Елема брата његова: Софа и Јемна и Селис и Амал.
36. Синови Софини: Суја и Арнефер и Согал и Верије и Јемра,
37. И Восор и Од и Сама и Силиса и Итран и Веира.
38. А синови Јетерови: Јефонија и Фиспа и Ара.
39. И синови Улини: Арах и Анило и Рисија.
40. Сви ови бијаху синови Асирови, поглавари домова отачких, изабрани, храбри људи, поглавари међу кнезовима. Бјеше их за војску на број двадесет и шест тисућа људи."

  "1dn8": "---------------------------------
ПРВА КЊИГА ДНЕВНИКА
Глава 8. 
Племе Венијаминово; породица Саулова.
---------------------------------
1. А *Венијамин роди Велу, првенца својега, Асвила другога, и Ару трећега, [*1 Мој 46, 21.]
2. Ноја четвртога, и Рафу петога.
3. А синови Велини бијаху: Адар и Гира и Авијуд,
4. И Ависуја и Наман и Ахоја,
5. И Гира и Сефуван и Урам.
6. А ови бијаху синови Ехудови, бијаху поглавари домова отачких онима који живљаху у Гаваји, те их преселише у Манахат;
7. Наман и Ахија и Гира, он их пресели; и роди Узу и Ахијуда.
8. А Сарајим, пошто их посла, роди синове у земљи Моавској с Усимом и Варом женама својим.
9. Роди с Одесом, женом својом, Јовава и Сивију и Мису и Малхама,
10. И Јеуса и Сахију и Мирму; ти бјеху синови његови, поглавари домова отачких.
11. А с Усимом роди Авитова и Елфала.
12. А синови Елфалови бјеху: Евер и Мисам и Самед; он сазида Онон и Лод и села његова;
13. И Верија и Сема, који бијаху поглавари домова отачких онима који живљаху у Ејалону; они истјераше становнике Гатске;
14. А Ахијо, Сасак и Јеремот,
15. И Зевадија и Арад и Адер,
16. И Михаило и Јеспа и Јоха бјеху синови Веријини;
17. А Завадија и Месулам и Езекије и Евер,
18. И Исмерај и Језлија и Јовав бјеху синови Елфалови;
19. А Јаким и Зихрије и Завдије,
20. И Елинај и Зилтај и Елило,
21. И Адаја и Вераја и Симрат бјеху синови Семини;
22. А Јесфан и Евер и Елило,
23. И Авдон и Зихрије и Анан,
24. И Ананија и Елам и Антотија,
25. И Јефедија и Фануило бјеху синови Сасакови;
26. А Самсерај и Сеарија и Готолија,
27. И Јаресија и Илија и Зихрије бјеху синови Јероамови.
28. То бјеху поглавари домова отачких по породицама својим, и наставаху у Јерусалиму.
29. *А у Гаваону наставаше отац Гаваону; а жени му бјеше име Маха. [*1 дн 9, 35.]
30. А син првенац његов бјеше Авдон, па Сур и Кис и Вал и Надав,
31. И Гедор и Ахијо и Захер,
32. И Миклот, који роди Симеју. И они живљаху према браћи својој у Јерусалиму с браћом својом.
33. А *Нир роди Киса; а Кис роди Саула; а Саул роди Јонатана и Малхисуја и Авинадава и Есвала. [*1 Сам 14, 51.]
34. А син Јонатанов бјеше Меривал; а Меривал роди Миху;
35. А Михини синови бјеху: Фитон и Мелех и Тареја и Ахаз.
36. А Ахаз роди Јоаду; а Јоада роди Алемета и Азмавета и Зимрија. А Зимрије роди Мосу;
37. А Моса роди Винеју; а његов син бјеше Рафа, а његов син Елеаса, а његов син Асило.
38. А Асило имаше шест синова, којима су имена: Азрикам, Вохеруј и Исмаило и Сеарија, и Овадија и Анан. Ти сви бјеху синови Асилови.
39. А синови Исека, брата његова: Улам првенац му, Јеус други, и Елифелет трећи.
40. И бијаху синови Уламови јунаци, који натезаху лук, и имаху много синова и унука, сто и педесет. Сви ти бјеху од синова Венијаминовијех."

  "1dn9": "---------------------------------
ПРВА КЊИГА ДНЕВНИКА
Глава 9. 
Становници у Јерусалиму и Гаваону. Службе Левита у светињи. Породица Саулова.
---------------------------------
1. И тако сав Израиљ би избројен и, ето, записани су у књизи о царевима Израиљевијем и Јудинијем; и бише пресељени у Вавилон за безакоње своје.
2. А који прије наставаху на достојању својем по градовима својим, Израиљци, свештеници, Левити и *Нетинеји, [*Језд 8, 20.]
3. *Наставаху у Јерусалиму и од синова Јудинијех и од синова Венијаминовијех и од синова Јефремовијех и Манасијиних: [*Нем 11, 1.]
4. Гутај, син Амијуда, сина Амрија, сина Имрија, сина Венија, од синова Фареса сина Јудина;
5. И од синова Силоновијех: Асаја првенац и синови његови;
6. А од синова Зеринијех Јеуило и браће његове шест стотина и деведесет;
7. А од синова Венијаминовијех Салуј, син Месулама, сина Одује, сина Асенујина,
8. И Јевнија, син Јероамов, и Ила, син Озија, сина Махријева, и Месулам, син Сефатије, сина Рагуила, сина Ивнијина;
9. И браће њихове по породицама својим девет стотина педесет и шест; сви бјеху људи поглавари од породица по домовима отаца својих.
10. А од свештеника: Једаја и Јојарив и Јахин,
11. И Азарија, син Хелкије, сина Месулама, сина Садока, сина Мерајота, сина Ахитовова, старјешина у дому Господњем,
12. И Адаја, син Јероама, сина Пасхора, сина Малхијина, и Масај, син Адила, сина Јазире, сина Месулама, сина Месилемита, сина Имирова;
13. И браће њихове, поглавара отачких домова својих, тисућа и седам стотина и шездесет људи вриједнијех на послу у служби у дому Господњем.
14. А од Левита Семаја, син Асува, сина Азрикама, сина Асавијина, између синова Мераријевих;
15. И Ваквакар и Ерес и Галал и Матанија, син Михе, сина Зихрија, сина Асафова;
16. И Овадија, син Семаје, сина Галала, сина Једутунова, и Варахија, син Асе, сина Елканина, који становаше у селима Нетофатским.
17. И вратари: Салум и Акув и Талмон и Ахиман, и браћа њихова; а Салум бјеше поглавар.
18. Он до сада бијаше на вратима царским к истоку; то бијаху вратари по четама синова Левијевих.
19. А Салум, син Кореја, сина Евијасафа, сина Корејева, и браћа његова од дома оца његова, синови Корејеви, у послу службеном чуваху прагове код шатора, као што оци њихови у околу Господњем чуваху улазак;
20. А над њима бјеше старјешина Финес, син Елеазаров, и Господ бијаше с њим.
21. Захарија, син Меселемијин, бијаше вратар на вратима шатора од састанка.
22. Свијех овијех изабранијех за вратаре на праговима бијаше двјеста и дванаест; бише пописани по селима својим; Давид и Самуило *видјелац поставише их ради вјерности њихове, [*1 Сам 9, 9.]
23. Да они и синови њихови чувају стражу на вратима дома Господњега, дома од шатора.
24. На четири стране бијаху вратари: на истоку, на западу, на југу и на сјеверу.
25. И браћа њихова по селима својим долажаху сваких седам дана за своје вријеме да су с њима.
26. Јер у служби бијаху свагда четири прва вратара, Левита, и бијаху постављени над клијетима и над ризницама дома Божијега;
27. И око дома Божијега ноћиваху, јер на њима бијаше стража и дужни бијаху отварати свако јутро.
28. И неки од њих бијаху над посуђем службенијем, јер га на број уношаху и на број изношаху.
29. А неки од њих бијаху постављени над другим стварима и над свијем стварима посвећенијем, над брашном и вином и уљем и кадом и мирисима.
30. А неки синови свештенички готовљаху *маст од тијех мириса. [*2 Мој 30, 23.]
31. А Мататија између Левита, првенац Салумов од породице Корејеве, бијаше над стварима које се пеку у тави.
32. А између синова Катовијех, браће њихове, бијаху неки *над хљебом постављенијем готовећи га сваке суботе. [*3 Мој 24, 8.]
33. Између њих бијаху и пјевачи поглавари домова отачких међу Левитима, који становаху по клијетима без другога посла, јер дан и ноћ бијаху у свом послу.
34. То су поглавари домова отачких међу Левитима, по породицама својим, поглавари, и живљаху у Јерусалиму.
35. А у Гаваону становаше Јехило, отац Гаваону; а име жени његовој бјеше *Маха; [*1 дн 8, 29.]
36. А син му првенац бјеше Авдон, па Сур и Кис и Вал и Нир и Надав,
37. И Гедор, и Ахијо и Захарија и Миклот;
38. А Миклот роди Симеама; и они наставаху према браћи својој у Јерусалиму с браћом својом.
39. А Нир роди Киса; а Кис роди Саула; а Саул роди Јонатана и Малхисуја и Авинадава и Есвала.
40. А син Јонатанов бјеше Меривал; а Меривал роди Миху.
41. А синови Михини бјеху: Фитон и Мелех и Тареја.
42. А Ахаз роди Јару; а Јара роди Алемета и Азмавета и Зимрија; а Зимрије роди Мосу;
43. А Моса роди Винеју; а његов син бјеше Рефаја, а његов син Елеаса, а његов син Асило.
44. Асило пак имаше шест синова, којима су имена: Азрикам, Вохеруј и Исмаило и Сеарија и Овадија и Анан. То су синови Асилови."

  "1dn10": "---------------------------------
ПРВА КЊИГА ДНЕВНИКА
Глава 10. 
Саулова погибија у борби са Филистејцима.
---------------------------------
1. А *Филистеји се побише с Израиљем, и побјегоше Израиљци испред Филистеја и падаху мртви на гори Гелвуји. [*1 Сам 31.]
2. И стигоше Филистеји Саула и синове његове, и погубише Филистеји Јонатана и Авинадава и Малхисуја, синове Саулове.
3. И бој поста жешћи око Саула, и нађоше га стријелци, и он се уплаши од стријелаца.
4. И рече Саул момку који му ношаше оружје: Извади мач свој, и прободи ме да не дођу ти необрезани и наругају ми се. Али не хтје момак који му ношаше оружје, јер га бјеше врло страх. Тада Саул узе мач и баци се на њ.
5. А кад момак који му ношаше оружје, видје гдје умрије Саул, баци се и он на свој мач и умрије.
6. Тако погибе Саул; и три сина његова и сва чељад његова погибоше заједно.
7. А кад сви Израиљци који бијаху у долини, видјеше гдје побјегоше Израиљци и гдје погибе Саул и синови његови, оставише градове своје и побјегоше, те дођоше Филистеји и осташе у њима.
8. А сјутрадан дођоше Филистеји да свлаче мртве, и нађоше Саула и синове његове гдје леже на гори Гелвуји.
9. И свукавши га узеше главу његову и оружје његово, и послаше у земљу Филистејску на све стране да се објави код лажнијех богова њиховијех и по народу.
10. И оставише оружје његово у кући богова својих, а главу му објесише у кући Дагоновој.
11. А кад чуше сви у Јавису Галадском све што учинише Филистеји од Саула,
12. Подигоше се сви јунаци и узеше тијело Саулово и тјелеса синова његовијех, и донесоше их у Јавис, и погребоше кости њихове под храстом у Јавису, и постише седам дана.
13. И тако погибе Саул за безакоње своје, које учини Господу што не слуша ријечи Господње и што тражи да пита дух врачарски,
14. А не пита Господа; зато га уби, и пренесе царство на Давида, сина Јесејева."

  "1dn11": "---------------------------------
ПРВА КЊИГА ДНЕВНИКА
Глава 11. 
Давид једнодушно помазан за цара, он осваја Сион и настањује се у њему. Давидови јунаци.
---------------------------------
1. И *сабраше се сви Израиљци к Давиду у Хеврон и рекоше: Ево, ми смо кост твоја и тијело твоје. [*2 Сам 5, 1.]
2. И пређе док Саул бијаше цар ти си одводио и доводио Израиља; и Господ Бог твој рекао ти је: Ти ћеш пасти народ мој Израиља; и ти ћеш бити вођ народу мојему Израиљу.
3. Тако дођоше све старјешине Израиљеве к цару у Хеврон, и учини с њима Давид вјеру у Хеврону пред Господом, и помазаше Давида за цара над Израиљем, *као што бјеше рекао Господ преко Самуила. [*1 Сам 16, 1, 12.]
4. Потом отиде Давид са свијем Израиљем на Јерусалим, а то је Јевус, јер ондје бијаху Јевусеји који живљаху у оној земљи.
5. И рекоше Јевушани Давиду: Нећеш ући овамо. Али Давид узе кулу Сион, то је град Давидов.
6. Јер Давид рече: Ко први надбије Јевусеје, биће кнез и војвода. И Јоав, син Серујин, изиде први и поста кнез.
7. Послије сјеђаше Давид у том граду, зато га прозваше град Давидов.
8. И сазида град унаоколо, од Милона унаоколо; а Јоав оправи остатак града.
9. И Давид једнако напредоваше и сиљаше се, јер Господ над војскама бјеше с њим.
10. А *ово су поглавице међу јунацима Давидовијем који јуначки радише уза њ за царство његово са свијем Израиљем да буде цар над Израиљем по ријечи Господњој; [*2 Сам 23, 8.]
11. И ово је број јунака Давидовијех: Јасовеам, син Ахмонијев, први између тридесет; он махну копљем својим на три стотине, и поби их уједанпут.
12. А за њим Елеазар, син Додов Ахошанин, он бијаше један од три јунака.
13. Он бијаше с Давидом у Фас-Дамиму, кад се Филистеји скупише на бој; и ондје бијаше њива пуна јечма, и народ побјеже од Филистеја.
14. А они стадоше усред њиве и одбранише је побивши Филистеје; и Господ даде избављење велико.
15. И та три прва између тридесет сидоше ка стијени к Давиду у пећину Одаламску, кад војска Филистејска стајаше у околу у долини Рафајској.
16. А Давид бијаше онда у граду, а стража Филистејска бијаше тада у Витлејему.
17. И Давид зажеље и рече: Ко би ми донио воде да пијем из студенца Витлејемскога што је код врата?
18. Тада та тројица продријеше кроз око Филистејски, и захватише воде из студенца Витлејемскога који је код врата, и донесоше и дадоше Давиду; а Давид не хтје пити, него је изли Господу.
19. И рече: Не дао ми Бог мој да то учиним! Еда ли ћу пити крв тијех људи који не марише за живот свој? Јер је донесоше не марећи за живот свој. И не хтје је пити. То учинише та три јунака.
20. И Ависај, брат Јоавов, бјеше први између тројице. И он махну копљем својим на три стотине и поби их, и прослави се међу тројицом;
21. Међу тројицом бјеше славнији од друге двојице и бјеше им поглавица; али оне тројице не стиже.
22. Венаја, син Јодајев, син човјека јунака из Кавсеила, који учини велика дјела, он погуби два јунака Моавска, и сишав уби лава у јами кад бјеше снијег.
23. Он уби и некога Мисирца висока пет лаката. Имаше Мисирац у руци копље као вратило, а он изиде на њ са штапом, и истрже Мисирцу копље из руке и уби га његовијем копљем.
24. То учини Венаја, син Јодајев, и би славан међу ова три јунака.
25. Бјеше најславнији између тридесеторице, али оне тројице не стиже. И Давид га постави над пратиоцима својим.
26. Јунаци између војника бијаху: Асаило, брат Јоавов, Елханан, син Додов из Витлејема,
27. Самот Ароранин, Хелис Фелоњанин,
28. Ира, син Икисов из Текоје, Авијезер из Анатота,
29. Сивехај из Хусата, Илај из Ахоха,
30. Марај из Нетофата, Хелед, син Ванин из Нетофата,
31. Итај, син Ривајев, из Гаваје, синова Венијаминових, Венаја из Фаратона,
32. Урај од потока Гаских, Авило из Арвата,
33. Азмавет из Варума, Елијава из Салвона,
34. Синови Асима Гизоњанина, Јонатан, син Сагијин Араранин,
35. Ахијам, син Сахаров Араранин, Елифал син Уров,
36. Ефер из Мехирата, Ахија из Фелона,
37. Есро Кармилац, Нарај, син Есвајев,
38. Јоило, брат Натанов, Мивар, син Агиријев,
39. Селек Амонац, Нарај Вироћанин, који ношаше оружје Јоаву, сину Серујину,
40. Ира Јетранин, Гарив Јетранин,
41. Урија Хетејин, Завад, син Алајев,
42. Адина, син Сизин од синова Рувимовијех, поглавар синова Рувимовијех, и тридесет с њим,
43. Анан, син Машин, и Јосафат из Митне,
44. Озија из Астерота, Сама и Јехило синови Хотана Ароиранина,
45. Једиаило, син Симријев и Јоха, брат му из Тисе,
46. Елило Мављанин, и Јеривај и Јосавија, синови Елнамови, и Јетема Моавац,
47. Елило и Овид и Јасило из Месоваје."

  "1dn12": "---------------------------------
ПРВА КЊИГА ДНЕВНИКА
Глава 12. 
Борци који помажу Давида у Сиклагу. Његова војска у Хеврону.
---------------------------------
1. А ово су који дођоше к Давиду у *Сиклаг док се још кријаше од Саула, сина Кисова, и бијаху међу јунацима помажући у рату, [*1 Сам 27, 6.]
2. Наоружани луком, из десне руке и из лијеве гађаху камењем и из лука стријелама, између браће Саулове, од племена Венијаминова:
3. Поглавар Ахијезер и Јоас, синови Семаје из Гаваје, Језило и Фелет, синови Азмаветови, и Вераха и Јуј из Анатота,
4. И Исмаја Гаваоњанин, јунак међу тридесеторицом и над тридесеторицом, и Јеремија и Јазило и Јоанан и Јозавад од Гедирота,
5. Елузај и Јеримот и Валија и Семарија и Сефатија од Аруфа,
6. Елкана и Јесија и Азареило и Јоезер и Јасовеам Коријани,
7. И Јоила и Зевадија, синови Јероамови из Гедора.
8. И од племена Гадова пребјегоше к Давиду у град у пустињу храбри јунаци, вјешти боју, наоружани штитом и копљем, којима лице бијаше као лице лавовско, *и бијаху брзи као срне по горама: [*2 Сам 2, 18.]
9. Есер први, Овадија други, Елијав трећи,
10. Мисмана четврти, Јеремија пети,
11. Атај шести, Елило седми,
12. Јоанан осми, Елзавал девети,
13. Јеремија десети, Мохванај једанаести.
14. То бијаху између синова Гадовијех поглавари у војсци, најмањи над стотином, а највећи над тисућом.
15. Они пријеђоше преко Јордана првога мјесеца кад се разли преко свијех брегова својих, и отјераше све из долина на исток и на запад.
16. А дођоше и од синова Венијаминовијех и Јудинијех к Давиду у град.
17. И изиде им Давид у сусрет, и говорећи рече им: Ако мира ради идете к мени да ми поможете, срце ће се моје здружити с вама; ако ли сте дошли да ме издате непријатељима мојим, неправде нема на мени, нека види Господ отаца наших и нека суди.
18. Тада дух дође на Амасаја, поглавара међу војводама, те рече: Твоји смо, Давиде, и с тобом ћемо бити, сине Јесејев; мир, мир теби и помагачима твојим, јер ти помаже Бог твој. Тако их прими Давид и постави их међу поглаваре над четама.
19. И од синова Манасијиних неки пребјегоше к Давиду кад иђаше с Филистејима на Саула у бој, али им не помогоше; јер кнезови Филистејски договоривши се вратише га говорећи: *На погибао нашу пребјегнуће господару својему Саулу. [*1 Сам 29, 4.]
20. Кад се враћаше у Сиклаг, пребјегоше к њему из племена Манасијина: Адна и Јозавад и Једиаило и Михаило и Јозавад и Елиуј и Салтај, тисућници у племену Манасијину.
21. И они помагаху Давиду противу чети, јер храбри јунаци бјеху сви, те посташе војводе у његовој војсци.
22. Јер сваки дан долажаху к Давиду у помоћ докле поста велика војска као војска Божија.
23. А ово је број људи наоружанијех за војску који дођоше к Давиду у Хеврон да пренесу царство Саулово на њ по ријечи Господњој:
24. Синова Јудинијех који ношаху штит и копље шест тисућа и осам стотина наоружанијех за војску;
25. Синова Симеоновијех храбријех војника седам тисућа и сто;
26. Синова Левијевих четири тисуће и шест стотина;
27. И Јодај, поглавар између синова Ароновијех, и с њим три тисуће и седам стотина;
28. И Садок младић, храбар јунак, и од дома оца његова двадесет и два кнеза;
29. И синова Венијаминових, браће Саулове, три тисуће; јер их се многи још држаху дома Саулова;
30. И синова Јефремовијех двадесет тисућа и осам стотина храбријех јунака, људи на гласу у породицама отаца својих;
31. А од половине племена Манасијина осамнаест тисућа, који бише именовани поименце да дођу да поставе Давида царем;
32. И синова Исахаровијех који добро разумијеваху времена да би знали шта ће чинити Израиљ, кнезова њиховијех двјеста, и сва браћа њихова слушаху их;
33. Синова Завулоновијех који иђаху на војску и наоружани бијаху за бој свакојаким оружјем, педесет тисућа, који се постављаху у врсте поуздана срца;
34. А од племена Нефталимова тисућа поглавара и с њима тридесет и седам тисућа са штитовима и копљима;
35. А од племена Данова двадесет и осам тисућа и шест стотина наоружанијех за бој;
36. А од племена Асирова четрдесет тисућа војника вјештијех поставити се за бој;
37. А онијех испреко Јордана, од племена Рувимова и Гадова и од половине племена Манасијина, сто и двадесет тисућа са свакојаким оружјем убојитијем.
38. Сви ови војници у војничком реду дођоше цијела срца у Хеврон да поставе Давида царем над свијем Израиљем. А и остали сви Израиљци бијаху сложни да царем поставе Давида.
39. И бијаху ондје с Давидом три дана једући и пијући, јер им браћа бијаху приправила.
40. А и они који бијаху близу њих, све до Исахара и Завулона и Нефталима, доношаху хљеба на магарцима и на камилама и на мазгама и на воловима, јела, брашна, смокава и сухога грожђа и вина и уља, волова, оваца изобила; јер бијаше радост у Израиљу."

  "1dn13": "---------------------------------
ПРВА КЊИГА ДНЕВНИКА
Глава 13. 
Давид доноси ковчег завјета из Киријат-Јарима и поставља га у кућу Овид-Едома.
---------------------------------
1. И Давид учини вијеће с тисућницима и са стотиницима и са свијем војводама,
2. И рече Давид свему збору Израиљеву: Ако вам је по вољи и ако је од Господа Бога нашега, да пошаљемо на све стране к браћи својој осталој по свијем крајевима Израиљевијем, и к свештеницима и Левитима по градовима и подграђима њиховијем, да се скупе к нама,
3. Па да донесемо к себи ковчег Бога својега, јер га не тражисмо за времена Саулова.
4. А сав збор рече да се тако учини, јер то би по вољи свему народу.
5. И тако Давид сабра сав народ Израиљев од Сихора Мисирскога све до Емата, да донесу ковчег Божји из Киријат-Јарима.
6. И отиде Давид са свијем Израиљем у *Валу, у Киријат-Јарим Јудин, да пренесу оданде ковчег Бога Господа који сједи на херувимима, чије се име призивље. [*ИНав 15, 9.]
7. И повезоше ковчег Божји на новијем колима из куће Авинадавове; а Уза и Ахијо управљаху колима.
8. А Давид и сав народ Израиљев играху пред Богом из све снаге пјевајући и ударајући у гусле и у псалтире и у бубње и у кимвале и трубећи у трубе.
9. А кад дођоше до гумна Хидонова, Уза се маши руком да прихвати ковчег, јер волови потегоше на страну.
10. И Господ се разгњеви на Узу и удари га што се маши руком за ковчег, те умрије ондје пред Богом.
11. И ожалости се Давид што Господ уби Узу; зато се прозва оно мјесто Фарес-Уза до данас.
12. И уплаши се Давид од Бога у онај дан и рече: Како ћу донијети к себи ковчег Божји?
13. И не пренесе Давид ковчега к себи у град Давидов, него га склони у кућу Овид-Едома Гетејина.
14. И оста ковчег Божји код породице Овид-Едомове у кући његовој три мјесеца. И Господ благослови дом Овид-Едомов и све што имаше."

  "1dn14": "---------------------------------
ПРВА КЊИГА ДНЕВНИКА
Глава 14. 
Давидов двор, жене, дјеца и побједе над Филистејцима.
---------------------------------
1. А *Хирам, цар Тирски посла посланике к Давиду и дрва кедровијех и зидара и дрводјеља да му саграде кућу. [*2 Сам 5, 11 и даље.]
2. И разумје Давид да га је Господ утврдио за цара над Израиљем и да се царство његово подиже високо ради народа његова Израиља.
3. И Давид узе још жена у Јерусалиму и изроди још синова и кћери.
4. И ово су имена онијех који му се родише у Јерусалиму: Самуја и Совав, Натан и Соломон,
5. И Јевар и Елисуја и Елфалет,
6. И Нога и Нефег и Јафија,
7. И Елисама и Велијада и Елифалет.
8. А Филистеји, чувши да је Давид помазан за цара над свијем Израиљем, изидоше сви Филистеји да траже Давида; а Давид чувши то изиде пред њих.
9. И Филистеји дошавши раширише се по долини Рафајској.
10. Тада Давид упита Господа говорећи: Хоћу ли изаћи на Филистеје? И хоћеш ли их дати у моје руке? А Господ му рече: Изађи, и даћу их у твоје руке.
11. Тада отидоше у Вал-Ферасим и поби их ондје Давид, и рече Давид: Продрије Бог непријатеље моје мојом руком, као што вода продире. Отуда се прозва мјесто Вал-Ферасим.
12. И оставише ондје богове своје; а Давид заповједи, те их спалише огњем.
13. А Филистеји опет по други пут раширише се по оном долу.
14. И Давид опет упита Бога, а Бог му рече: Не иди за њима, него се врати од њих, па удари на њих према дудовима.
15. И кад чујеш да зашушти по врховима од дудова, тада изиди у бој; јер ће поћи Бог пред тобом да побије војску Филистејску.
16. И учини Давид како му заповједи Бог, и побише војску Филистејску од Гаваона до Гезера.
17. И разгласи се име Давидово по свијем земљама; и Господ зададе страх од њега свијем народима."

  "1dn15": "---------------------------------
ПРВА КЊИГА ДНЕВНИКА
Глава 15. 
Ковчег завјета пренесен у Јерусалим.
---------------------------------
1. И начини себи Давид куће у граду Давидову, и спреми мјесто за ковчег Божји, и разапе му шатор.
2. Тада рече Давид: Не ваља да носи ковчег Божји нико осим Левита, јер је њих изабрао Господ да носе ковчег Божји и да му служе довијека.
3. И скупи Давид све синове Израиљеве у Јерусалим да пренесу ковчег Господњи на мјесто његово које му бјеше спремио.
4. Скупи Давид и синове Аронове и Левите,
5. Од синова Катовијех: Урила, поглавара, и браће његове сто и двадесет;
6. Од синова Мераријевих: Асају поглавара и браће његове двјеста и двадесет;
7. Од синова Гирсоновијех: Јоила, поглавара, и браће његове сто и тридесет;
8. Од синова Елисафанових: Семају, поглавара, и браће његове двјеста;
9. Од синова Хевроновијех: Елила поглавара и браће његове осамдесет;
10. Од синова Озиловијех: Аминадава, поглавара, и браће његове сто и дванаест.
11. Тада дозва Давид Садока и Авијатара свештенике, и Левите и Урила и Асају и Јоила и Самају и Елила и Аминадава,
12. И рече им: Ви сте поглавари породица отачких међу Левитима; освештајте себе и браћу своју, да донесете ковчег Господа Бога Израиљева на мјесто које сам му спремио.
13. Јер што пређе не учинисте тога, *Господ Бог наш продрије нас; јер га не тражисмо како треба. [*1 дн 13, 10, 11.]
14. И освешташе се свештеници и Левити да пренесу ковчег Господа Бога Израиљева.
15. И носише синови Левитски ковчег Божји *као што је заповједио Мојсије по ријечи Господњој на раменима својим и полугама. [*2 Мој 25, 14; 4 Мој 4, 15.]
16. И рече Давид поглаварима Левитским да поставе између браће своје пјеваче са справама музичким, са псалтирима и гуслама и кимвалима, да пјевају углас весело.
17. И поставише Левити Емана, сина Јоилова, и од браће његове Асафа, сина Варахијина, и од синова Мераријевих, браће њихове, Етана, сина Кисајина;
18. И с њима браћу њихову другога реда: Захарију и Вена и Јазила и Семирамота и Јехила и Унија и Елијава и Венају и Масију и Мататију и Елифела и Микнеју и Овид-Едома и Јеила, вратаре.
19. И пјевачи Еман и Асаф и Етан удараху у кимвале мједене;
20. А Захарија и Озило и Семирамот и Јехило и Уније и Елијав и Масија и Венаја у псалтире високо,
21. А Мататија и Елифел и Микнеја, и Овид-Едом, и Јеило и Азазија у гусле ниско.
22. А Хенанија, поглавар међу Левитима који ношаху ковчег, уређиваше како ће се носити, јер бјеше вјешт.
23. А Варахија и Елкана бјеху вратари код ковчега.
24. А Севанија и Јосафат и Натанаило и Амасај и Захарија и Венаја и Елијезер, свештеници, трубљаху у трубе пред ковчегом Божјим; а Овид-Едом и Јехија бјеху вратари код ковчега.
25. И тако Давид и старјешине Израиљеве и тисућници иђаху пратећи ковчег завјета Господњега из куће Овид-Едомове с весељем.
26. И кад Бог поможе Левитима који ношаху ковчег завјета Господњега, принесоше седам волова и седам овнова.
27. И Давид бијаше огрнут плаштем од танкога платна, тако и сви Левити који ношаху ковчег и пјевачи, и Хенанија који управљаше носиоцима међу пјевачима. И Давид имаше на себи оплећак ланен.
28. И тако сав народ Израиљев праћаше ковчег завјета Господњега кликујући и трубећи у трубе и у рогове и ударајући у кимвале и у псалтире и у гусле.
29. А кад ковчег завјета Господњега улажаше у град Давидов, Михала, кћи Саулова, гледајући с прозора, видје цара Давида гдје скаче и игра, и подругну му се у срцу свом."

  "1dn16": "---------------------------------
ПРВА КЊИГА ДНЕВНИКА
Глава 16. 
Давидов псалам у славу доношења ковчега завјета. Служба Левита у светињи.
---------------------------------
1. И кад *донесоше ковчег Божји, намјестише га усред шатора, који му разапе Давид; и принесоше жртве паљенице и жртве захвалне пред Богом. [*2 Сам 6, 17.]
2. Потом принесавши Давид жртве паљенице и жртве захвалне, благослови народ у име Господње.
3. И раздаде свијем Израиљцима, и људима и женама, сваком по један хљеб и комад меса и врч вина.
4. Потом постави пред ковчегом Господњим слуге између Левита да помињу и славе и хвале Господа Бога Израиљева:
5. Асафа, поглавара, а другога за њим Захарију, и Јеила и Семирамота и Јехила и Мататију и Елијава и Венају и Овид-Едома; и Јеило удараше у псалтире и гусле, а Асаф у кимвале,
6. А Венаја и Јазило, свештеници, бијаху једнако с трубама пред ковчегом завјета Господњега.
7. У тај дан нареди Давид први пут да хвале Господа Асаф и браћа његова:
8. Хвалите Господа; гласите име његово; јављајте по народима дјела његова.
9. Пјевајте му, славите га, казујте сва чудеса његова.
10. Хвалите се светијем именом његовијем; нека се весели срце онијех који траже Господа.
11. Тражите Господа и силу његову; тражите лице његово без престанка.
12. Памтите чудеса његова, која је учинио, знаке његове и судове уста његовијех.
13. Сјеме Израиљево слуге су његове, синови Јаковљеви избрани његови.
14. Он је Господ Бог наш, по свој су земљи судови његови.
15. Памтите увијек завјет његов, ријеч коју је дао на тисућу кољена.
16. Што је завјетовао Авраму и за што се клео Исаку,
17. То је поставио Јакову за закон и Израиљу за завјет вјечни,
18. Говорећи: Теби ћу дати земљу Хананску у нашљедни дио.
19. Тада вас још бијаше мало на број, бијаше вас мало, и бијасте дошљаци.
20. Иђаху од народа до народа, и из једнога царства к другому племену.
21. Не даде никому да им науди, и *караше за њих цареве: [*1 Мој 12, 17; 20, 3.]
22. Не дирајте у помазанике моје, и пророцима мојим не чините зла.
23. *Пјевај Господу, сва земљо! Јављајте од дана на дан спасење његово. [*Пс 96, 1.]
24. Казујте по народима славу његову, по свијем племенима чудеса његова.
25. Јер је велик Господ и ваља га хвалити веома; страшнији је од свијех богова.
26. Јер су сви богови у народа ништа; а Господ је небеса створио.
27. Слава је и величанство пред њим, сила и радост у стану његову.
28. Дајте Господу, племена народна, дајте Господу славу и част.
29. Дајте Господу славу према имену његову, носите даре и идите преда њ, поклоните се Господу у светој красоти.
30. Стрепи пред њим, сва земљо; зато је васиљена тврда и неће се помјестити.
31. Нек се веселе небеса и земља се радује; и нека говоре по народима: Господ царује.
32. Нека пљеска море и што је у њему; нека скаче поље и све што је на њему.
33. Тада нека се радују дрвета шумска пред Господом, јер иде да суди земљи.
34. *Хвалите Господа, јер је добар, јер је довијека милост његова. [*Пс 106, 1-15; 107, 1; 118, 1; 136, 1.]
35. *И реците: Спаси нас, Боже спасења нашега, и скупи нас и избави нас од народа да славимо свето име твоје, да се хвалимо твојом славом. [*Пс 106, 47, 48.]
36. *Благословен Господ Бог Израиљев од вијека до вијека. † Тада сав народ рече: Амин; и хвалише Господа. [*1 цар 8, 15; † 5 Мој 27, 15.]
37. И остави ондје пред ковчегом завјета Господњега Асафа и браћу његову да служе пред ковчегом без престанка као што треба од дана на дан,
38. И Овид-Едома и браћу његову, шездесет и осам, Овид-Едома, сина Једутунова, и Осу, да буду вратари;
39. А Садока свештеника и браћу његову свештенике *пред шатором Господњим † на висини у Гаваону, [*1 дн 21, 29; 2 дн 1, 3; † 1 цар 3, 4.]
40. Да приносе жртве паљенице Господу на олтару за жртве паљенице *без престанка јутром и вечером, и да чине све што је написано у закону Господњем што је заповједио Израиљу, [*2 Мој 29, 38; 4 Мој 28, 3.]
41. И с њима Емана и Једутуна и друге изабране, који бише поименце именовани да хвале Господа, *јер је довијека милост његова, [*1 дн 16, 34; 2 дн 5, 13; 7, 2; Језд 3, 11; Јер 33, 11.]
42. С њима Емана и Једутуна, да трубе у трубе и ударају у кимвале и у друге справе музичке Богу; а синове Једутунове да буду вратари.
43. *Потом се разиде сав народ, свак својој кући, а Давид се врати да благослови дом свој. [*2 Сам 6, 19, 20.]"

  "1dn17": "---------------------------------
ПРВА КЊИГА ДНЕВНИКА
Глава 17. 
Давид намјерава да подигне храм. Господ преко пророка Натана обећава владавину његовом сјемену довијека. (2 Сам 7, 1-16; 17-29. )
---------------------------------
1. А кад Давид сјеђаше код куће своје, рече Давид Натану пророку: Гле, ја стојим у кући од кедрова дрвета, а ковчег завјета Господњега под завјесима.
2. А Натан рече Давиду: Што ти је год у срцу, чини, јер је Бог с тобом.
3. Али ону ноћ дође ријеч Божија Натану говорећи:
4. Иди и реци Давиду, слузи мојему: Овако вели Господ: Ти ми нећеш сазидати куће да у њој наставам.
5. Кад нијесам наставао у кући откад изведох Израиља до данас, него сам ишао од шатора до шатора и од наслона до наслона,
6. Куда сам год ходио са свијем Израиљем, јесам ли једну ријеч рекао коме између судија Израиљевијех којима заповиједах да пасу народ мој, и казао: Зашто ми не начините кућу од кедра?
7. Овако, дакле, реци слузи мојему Давиду: Овако вели Господ над војскама: Ја те узех од тора, од оваца, да будеш вођ народу мојему Израиљу.
8. И бјех с тобом куда си год ишао, и истријебих све непријатеље твоје испред тебе, и стекох ти име као што је име великих људи на земљи.
9. И одредићу мјесто народу својему Израиљу, и посадићу га, те ће наставати у свом мјесту и неће се више претресати; нити ће им више досађивати неправедници као прије,
10. И од онога дана кад сам поставио судије над народом својим Израиљем; и покорих све непријатеље твоје; него ти јављам да ће ти Господ сазидати кућу.
11. И кад се наврше дани твоји да отидеш к оцима својим, подигнућу сјеме твоје након тебе, које ће бити између синова твојих, и утврдићу царство његово.
12. Он ће ми сазидати дом, и утврдићу пријесто његов довијека.
13. Ја ћу му бити отац, и он ће ми бити син; а милости своје нећу уклонити од њега као што сам уклонио од онога који бјеше прије тебе.
14. Него ћу га утврдити у дому свом и у царству свом довијека, и пријесто ће његов стајати довијека.
15. По свијем овијем ријечима и по свој овој утвари каза Натан Давиду.
16. Тада дође цар Давид и стаде пред Господом, и рече: Ко сам ја, Господе Боже и шта је дом мој, те си ме довео довде?
17. И то ти се чини мало, Боже, него си говорио и за дом слуге својега на дуго времена, и постарао си ми се за ту славу законом човјечијим, Господе Боже.
18. Шта ће још Давид да ти говори о части слуге твојега кад ти знаш слугу својега?
19. Господе, слуге својега ради и по срцу својему чиниш сву ову велику ствар, обзнањујући све ове велике ствари.
20. Господе, нема таквога какав си ти и нема Бога осим тебе, по свему што чусмо својим ушима.
21. Јер који је народ на земљи као твој народ Израиљ? Ради којега је Бог ишао да га искупи да му буде народ, и да стече себи име великим и страшним дјелима изгонећи народе испред народа својега, који си искупио из Мисира.
22. Јер си учинио народ свој Израиља својим народом довијека; а ти си ми, Господе, Бог.
23. И тако, Господе, ријеч коју си обрекао слузи својему и дому његову, нека буде тврда довијека и учини како си рекао.
24. Нека буде тврда да се велича име твоје довијека и да се говори: Господ над војскама, Бог Израиљев јесте Бог над Израиљем, и дом Давида слуге твојега нека стоји тврдо пред тобом.
25. Јер си ти, Боже мој, јавио слузи својему да ћеш му сазидати дом, зато се слуга твој усуди да ти се помоли.
26. Тако, Господе, ти си Бог и обрекао си слузи својему то добро.
27. Буди, дакле, вољан и благослови дом слуге својега да буде довијека пред тобом; јер кад ти, Господе, благословиш, биће благословен довијека."

  "1dn18": "---------------------------------
ПРВА КЊИГА ДНЕВНИКА
Глава 18. 
Давид задобија у ратовима злато, сребро и мјед и то намјењује грађењу храма. Његови службеници.
---------------------------------
1. А послије тога *поби Давид Филистеје и покори их, и узе Гат и села његова из руку Филистејских. [*2 Сам 8, 1-14.]
2. Поби и Моавце, и посташе Моавци слуге Давидове и плаћаху му данак.
3. Разби Давид и Адад-Езера, цара Совскога, у Емату изашав да рашири власт своју до ријеке Ефрата.
4. И узе му Давид тисућу кола и седам тисућа коњика и двадесет тисућа пјешака, и подреза Давид жиле свијем коњма колским, само остави за сто кола.
5. А бијаху дошли Сирци из Дамаска у помоћ Адад-Езеру, цару Совскому, и Давид поби двадесет и двије тисуће Сираца.
6. И намјести Давид војску у Сирији што је под Дамаском, и Сирци посташе слуге Давидове плаћајући му данак. И Господ чуваше Давида куда год иђаше.
7. И Давид узе златне штитове које имаху слуге Адад-Езерове, и донесе их у Јерусалим.
8. И из Тивата и из Хуна, градова Адад-Езеровијех, однесе Давид силну мјед, од које *Соломон начини море мједено и ступове и посуђе мједено. [*1 цар 7, 15, 23.]
9. А кад чу Тоја, цар Ематски, да је Давид побио сву војску Адад-Езера, цара Совскога,
10. Посла Адорама сина својега к цару Давиду да га поздрави и да му честита што је војевао на Адад-Езера и убио га, јер Тоја имаше рат са Адад-Езером, и свакојаких заклада златнијех и сребрнијех и мједенијех.
11. Па и то цар Давид посвети Господу са сребром и златом што бјеше узео од свијех народа, од Едомаца и од Моаваца и од синова Амоновијех и од Филистеја и од Амалика.
12. И Ависај, син Серујин, поби осамнаест тисућа Идумејаца у Сланој долини.
13. И намјести војску по Идумеји, и сви Идумејци посташе слуге Давидове. И Господ чуваше Давида куда год иђаше.
14. Тако царова Давид над свијем Израиљем судећи и дајући правду свему народу својему.
15. И Јоав, син Серујин, бјеше над војском, а Јосафат, син Ахилудов, паметар,
16. А Садок, син Ахитовов, и Авимелех, син Авијатаров, свештеници, а Суса писар,
17. А Венаја, син Јодајев, бјеше над Херетејима и Фелетејима, а синови Давидови први до цара."

  "1dn19": "---------------------------------
ПРВА КЊИГА ДНЕВНИКА
Глава 19. 
Давид се свети Амонцима за срамоту нанесену његовим посланицима.
---------------------------------
1. А послије тога *умрије Нас, цар синова Амоновијех, и зацари се син његов на његово мјесто. [*2 Сам 10, 1 и даље.]
2. И рече Давид: Да учиним милост Ануну, сину Насову, јер је отац његов учинио мени милост. И посла Давид посланике да га потјеше за оцем. И дођоше слуге Давидове у земљу синова Амоновијех к Ануну да га потјеше.
3. А кнезови синова Амоновијех рекоше Ануну господару својему: Мислиш да је Давид зато послао људе да те потјеше што је рад учинити част оцу твојему? А нијесу зато дошле слуге његове к теби да промотре и уходе и оборе земљу?
4. Тада Анун ухвати слуге Давидове, и обрија их и одсијече им хаљине по поле до задњице, и оправи их натраг.
5. А кад неки отидоше, те јавише Давиду за те људе, он посла пред њих, јер људи бијаху грдно осрамоћени, и поручи им цар: Сједите у Јерихону док вам нарасте брада, па онда дођите натраг.
6. А кад видјеше синови Амонови гдје се омразише с Давидом, онда Анун и синови Амонови послаше тисућу таланата сребра да најме кола и коњика из Месопотамије и из Сирије Махе и из Сове.
7. И најмише тридесет и двије тисуће кола и цара од Махе с народом његовијем, који дођоше и стадоше у око према Медеви. А и синови Амонови скупише се из градова својих и дођоше на бој.
8. А Давид кад то чу, посла Јоава са свом храбром војском.
9. И изидоше синови Амонови и уврсташе се пред вратима градским; а цареви који дођоше бијаху за се у пољу.
10. И Јоав видјевши намјештену војску према себи спријед и састраг, узе одабране из све војске Израиљске и намјести их према Сирцима.
11. А остали народ предаде Ависају, брату својему; и намјестише их према синовима Амоновијем.
12. И рече: Ако Сирци буду јачи од мене, дођи ми у помоћ; ако ли синови Амонови буду јачи од тебе, ја ћу теби доћи у помоћ.
13. Буди јунак и држимо се јуначки за свој народ и за градове Бога својега; а Господ нека учини што му је драго.
14. Тада Јоав и народ који бијаше с њим, примакоше се да ударе на Сирце; али они побјегоше испред њих.
15. А синови Амонови, кад видјеше гдје побјегоше Сирци, побјегоше и они испред Ависаја, брата његова, и уђоше у свој град. Потом се Јоав врати у Јерусалим.
16. Али Сирци, кад видјеше гдје их надбише Израиљци, послаше посланике те доведоше Сирце испреко ријеке; а Софак, војвода Адад-Езеров, иђаше пред њима.
17. Кад то јавише Давиду, он скупи све Израиљце, и пријеђе преко Јордана, и дође к њима и намјести војску према њима; а кад намјести Давид војску према њима, побише се с њим.
18. Али побјегоше Сирци испред Израиља, и поби Давид Сираца седам тисућа кола и четрдесет тисућа пјешака, и Софака војводу погуби.
19. И кад видјеше слуге Адад-Езерове да их разби Израиљ, учинише мир с Давидом и служаху му; и не хтјеше више Сирци помагати синовима Амоновијем."

  "1dn20": "---------------------------------
ПРВА КЊИГА ДНЕВНИКА
Глава 20. 
Освајање амонских градова. Јуначка дјела људи Давидових.
---------------------------------
1. А кад прође година, у вријеме кад цареви иду на војску, *Јоав изведе војску, те потираше земљу синова Амоновијех, и дошавши опколи Раву; а Давид бјеше остао у Јерусалиму. † И Јоав освоји Раву и раскопа је. [*2 Сам 11, 1; † 2 Сам 12, 26.]
2. И Давид узе цару њихову с главе круну и нађе да потеже таланат злата, и драго камење бјеше у њој; и метнуше је на главу Давиду, и однесе из града плијен врло велик.
3. А народ што бијаше у њему изведе и исијече их пилама и гвозденијем бранама и сјекирама. И тако учини Давид свијем градовима синова Амоновијех. Потом се врати Давид са свијем народом у Јерусалим.
4. *А послије тога наста рат у Гезеру с Филистејима; тада Сивехај Хусаћанин уби Сифаја који бијаше рода дивовскога, и бише покорени. [*2 Сам 21, 18.]
5. Наста опет рат с Филистејим у ком Елханан, син Јаиров, уби Ламију брата Голијата Гетејина, којему копљача бијаше као вратило.
6. И опет наста рат у Гату, гдје бијаше један човјек врло висок, који имаше по шест прста, скупа двадесет и четири; и он бијаше рода дивовскога.
7. И ружаше Израиља, те га уби, Јонатан, син Самаје, брата Давидова.
8. Ти бијаху синови истога дива из Гата, и погибоше од руке Давидове и од руке слуга његовијех."

  "1dn21": "---------------------------------
ПРВА КЊИГА ДНЕВНИКА
Глава 21. 
Казна због Давидовог пребројавања народа. Давид купује гумно Орнаново за мјесто градње храма.
---------------------------------
1. Али *уста сотона на Израиља и наврати Давида да изброји Израиља. [*2 Сам 24, 1 и даље.]
2. И рече Давид Јоаву и кнезовима народнијем: Идите, избројте синове Израиљеве од Вирсавеје све до Дана, па ми јавите да знам колико их има.
3. Али Јоав рече: Нека дода Господ народу својему колико га је сада још сто пута толико; нијесу ли, царе господару мој, сви слуге господару мојему? Зашто тражи то господар мој? Зашто да буде на гријех Израиљу?
4. Али ријеч царева надјача Јоава. И тако отиде Јоав и обиде свега Израиља, па се врати у Јерусалим.
5. И даде Јоав број прописанога народа Давиду; и бијаше свега народа Израиљева тисућа тисућа и сто тисућа људи који махаху мачем, а народа Јудина четири стотине и седамдесет тисућа људи који махаху мачем.
6. *А племена Левијева и Венијаминова не изброји с њима, јер мрска бјеше Јоаву заповијест царева. [*1 дн 27, 24.]
7. А не бјеше мила Богу та ствар; зато удари Израиља.
8. И Давид рече Богу: Сагријеших веома што то урадих; али узми безакоње слуге својега, јер веома лудо радих.
9. А Господ рече Гаду, видиоцу Давидову, говорећи:
10. Иди кажи Давиду и реци: Овако вели Господ: Троје ти дајем, избери једно да ти учиним.
11. И дође Гад к Давиду и рече му: Тако вели Господ, бирај:
12. Или глад за три године, или три мјесеца да бјежиш од непријатеља својих и мач непријатеља твојих да те стиже, или три дана мач Господњи и помор да буде у земљи и анђео Господњи да убија по свијем крајевима Израиљевијем. Сада, дакле, гледај што ћу одговорити оному који ме је послао.
13. А Давид рече Гаду: У тјескоби сам љутој; али нека западнем Господу у руке, јер је веома велика милост његова; а људима да не западнем у руке.
14. И тако пусти Господ помор на Израиља, те паде Израиља седамдесет тисућа људи.
15. И посла Господ анђела у Јерусалим да га убија; и кад убијаше, погледа Господ и сажали му се са зла; и рече анђелу који убијаше: Доста, спусти руку своју. А анђео Господњи стајаше код гумна Орнана Јевусејина,
16. А Давид подиже очи своје и видје анђела Господњега гдје стоји између земље и неба, а у руци му го мач којим бјеше замахнуо на Јерусалим. ; и паде Давид и старјешине ничице, обучени у костријет.
17. И рече Давид Богу: Нијесам ли ја заповједио да се изброји народ? Ја сам, дакле, згријешио и зло учинио; а те овце шта су учиниле? Господе Боже мој, нека се рука твоја обрати на ме и на дом оца мојега; али не на тај народ да га потре.
18. Тада анђео Господњи рече Гаду да каже Давиду да изиде горе и начини олтар Господу на гумну Орнана Јевусејина.
19. И изиде Давид по ријечи Гадовој, коју му рече у име Господње.
20. А Орнан окренув се угледа анђела и сакри се са четири сина своја. Јер Орнан врсијаше пшеницу.
21. Утом дође Давид до Орнана; и погледав Орнан кад видје Давида изиде из гумна и поклони се Давиду лицем до земље.
22. Тада рече Давид Орнану: Дај ми то гумно да начиним на њему олтар Господу; за новце колико вриједи дај ми га да би престао помор у народу.
23. А Орнан рече Давиду: Узми и нека чини господар мој цар што му је драго; ево, дајем и волове за жртве паљенице, и кола за дрва и пшеницу за дар; све то дајем.
24. А цар Давид рече Орнану: Не, него ћу купити за новце шта вриједи, јер нећу да принесем Господу што је твоје, ни да принесем жртве паљенице поклоњене.
25. И даде Давид Орнану за оно мјесто на мјеру шест стотина сикала злата.
26. И ондје начини Давид олтар Господу, и принесе жртве паљенице и жртве захвалне; и призва Господа и услиши га спустивши огањ с неба на олтар жртве паљенице.
27. И заповједи Господ анђелу, те врати мач свој у корице.
28. У оно вријеме видјев Давид да га Господ услиши на гумну Орнана Јевусејина, приношаше жртве ондје.
29. А шатор Господњи који начини Мојсије у пустињи и олтар за жртве паљенице бијаше у то вријеме на висини у Гаваону.
30. И Давид не може ићи к њему да тражи Бога, јер се уплаши од мача анђела Господњега."

  "1dn22": "---------------------------------
ПРВА КЊИГА ДНЕВНИКА
Глава 22. 
Давидове припреме за грађење храма и његови савјети сину Соломону да обави ово дјело.
---------------------------------
1. И рече Давид: *Ово је кућа Господа Бога и ово је олтар за жртву паљеницу Израиљу. [*2 дн З, 1.]
2. И заповједи Давид да се скупе иностранци који бијаху у земљи Израиљевој, и одреди каменаре да тешу камен да се гради дом Божји.
3. И гвожђа много за клине на крила вратима и на саставке приправи Давид, и мједи много без мјере,
4. И дрва кедровијех без броја; јер довожаху Сидонци и Тирци много дрва кедровијех Давиду.
5. Јер Давид говораше: *Соломон је син мој, дијете младо, а дом који треба зидати Господу треба да буде врло велик за славу и дику по свијем земљама; зато ћу му приправити што треба. И приправи Давид мноштво прије смрти своје. [*1 дн 29, 1.]
6. Потом дозва сина својега Соломона и заповједи му да сазида дом Господу Богу Израиљеву.
7. И рече Давид Соломону: Сине! *Био сам наумио да сазидам дом имену Господа Бога својега. [*1 дн 17, 1; 28, 2.]
8. Али ми дође ријеч Господња говорећи: Много си крви пролио и велике си ратове водио; нећеш ти сазидати дома имену мојему, јер си много крви пролио на земљу преда мном.
9. Ево, родиће ти се син, он ће бити миран човјек и смирићу га од свијех непријатеља његовијех унаоколо; зато ће му бити име Соломон; и мир и покој даћу Израиљу за његова времена.
10. Он ће сазидати дом имену мојему, и он ће ми бити син, а ја њему отац, и утврдићу пријесто царства његова над Израиљем довијека.
11. Зато, сине, Господ ће бити с тобом, и бићеш срећан, те ћеш сазидати дом Господа Бога својега као што је говорио за те.
12. Само да ти да Господ разум и мудрост кад те постави над Израиљем да држиш закон Господа Бога својега.
13. Тада ћеш бити срећан ако уздржиш и уствориш уредбе и законе које је заповједио Господ преко Мојсија Израиљу. Буди слободан и храбар, не бој се и не плаши се.
14. И, ево, у невољи својој приправио сам за дом Господњи сто тисућа таланата злата и тисућу тисућа таланата сребра; а мједи и гвожђа без мјере, јер га има много, такођер и дрва и камена приправио сам; а ти додај још.
15. А имаш и посленика много, каменара и зидара и дрводјеља, и свакојаких људи вјештијех сваком послу.
16. Има злата, сребра, и мједи и гвожђа без мјере; настани, дакле, и ради и Господ ће бити с тобом.
17. Потом заповједи Давид свијем кнезовима Израиљевијем да помажу Соломону сину његову:
18. Није ли с вама Господ Бог ваш који вам је дао мир од свуда? Јер је дао у руке моје становнике ове земље, и земља је покорена Господу и народу његову. [*1 дн 23, 25.]
19. Сада, дакле, управите срце своје и душу своју да тражите Господа Бога својега; настаните и зидајте светињу Господу Богу да унесете ковчег завјета Господњега и свето посуђе Божије у дом који ће се сазидати имену Господњему."

  "1dn23": "---------------------------------
ПРВА КЊИГА ДНЕВНИКА
Глава 23. 
Број Левита, распоред и службе.
---------------------------------
1. И тако Давид, стар и сит живота, *постави Соломона, сина својега, царем над Израиљем. [*1 цар 1, 33, 36.]
2. И сабра све кнезове Израиљеве и свештенике и Левите.
3. И бише избројени Левити од тридесет година и више, и бјеше их на број с главе на главу тридесет и осам тисућа људи.
4. Између њих бијаше двадесет и четири тисуће одређенијех на посао у дому Господњем, а шест тисућа управитеља и судија;
5. А четири тисуће вратара и четири тисуће који хваљаху Господа уз оруђа која начини за хвалу.
6. И раздијели их Давид у редове по синовима Левијевим, Гирсону, Кату и Мерарију.
7. Од Гирсона бијаху: Ладан и Симеј;
8. Синови Ладанови: поглавар Јехило и Зетам и Јоило, тројица;
9. Синови Симејеви: Селомит и Азило и Харан, тројица. То су поглавари отачких породица Ладановијех.
10. А синови Симејеви: Јат, Зина и Јеус и Верија, та су четворица синови Симејеви.
11. А Јат бијаше поглавар, а Зиза други; а Јеус и Верија немаху много дјеце, зато се бројаху у један дом отачки.
12. Синови Катови: Амрам, Исар, Хеврон и Озило, четворица.
13. Синови Амрамови: Арон и Мојсије. *Али Арон би одвојен да освећује светињу над светињама, он и синови његови довијека, да каде пред Господом, да му служе и да благосиљају у име његово довијека. [*Јев 5, 4.]
14. А синови Мојсија, човјека Божијега, броје се у племе Левијево.
15. *Синови Мојсијеви: Гирсом и Елијезер. [*2 Мој 18, 3, 4.]
16. Синови Гирсомови: *Севуило поглавар. [*1 дн 26, 24.]
17. А синови Елијезерови: Реавија поглавар. А немаше Елијезер више синова, него се синови Реавијини умножише веома.
18. Синови Исарови: Селомит, поглавар.
19. Синови Хевронови: Јерија први, Амарија други, Јазило трећи, и Јекамеам четврти.
20. Синови Озилови: Миха први и Јесија други.
21. Синови Мераријеви: Малије и Мусије. Синови Малијеви; Елеазар и Кис.
22. А Елеазар умрије и не имаше синова него само кћери, и њима се оженише синови Кисови, браћа њихова.
23. Синови Мусијеви: Малије и Едер и Јеремот, тројица.
24. То су синови Левијеви по отачким домовима својим, поглавари домова отачких, који бише избројени по броју имена с главе на главу, који рађаху посао за службу у дому Господњем, од двадесет година и више.
25. Јер Давид рече: Мир даде Господ Бог Израиљев народу својему, и наставаће у Јерусалиму довијека.
26. И Левити неће више носити шатора и посуђа његова за службу његову.
27. Јер по пошљедњој наредби Давидовој бише избројени синови Левијеви од двадесет година и више;
28. Јер одређени бијаху да помажу синовима Ароновијем у служби у дому Господњем у тријемовима и у клијетима, и да чисте све свете ствари и да раде око службе у дому Господњем,
29. И око хљебова постављенијех, и око бијелога брашна за дар и око колача пријеснијех и око тавица, и око свега што се пржи, и око сваке мјере,
30. И да стоје јутром и хвале и славе Господа, и тако вечером,
31. И кад се год приносе жртве паљенице Господу, у суботе, и на младине и празнике, у броју по реду свом свагда пред Господом,
32. И да раде што треба радити у шатору од састанка и у светињи, и за синове Аронове, браћу своју, у служби у дому Господњем."

  "1dn24": "---------------------------------
ПРВА КЊИГА ДНЕВНИКА
Глава 24. 
Старјешине двадесет и четири реда свештеника и Левита.
---------------------------------
1. А међу синовима Ароновијем ови су редови: Синови Аронови бјеху Надав и Авијуд, Елеазар и Итамар.
2. Али Надав и Авијуд умријеше прије оца својега и немаху дјеце; зато бише свештеници Елеазар и Итамар.
3. И раздијели их Давид: Садока, који бијаше од синова Елеазаровијех, и Ахимелеха, који бијаше од синова Итамаровијех, по реду њихову у служби њиховој.
4. И нађе се синова Елеазаровијех више поглавица него синова Итамаровијех, кад их раздијелише: од синова Елеазаровијех бијаше поглавица по домовима отачким шеснаест, а од синова Итамаровијех осам по домовима отачким.
5. И бише раздијељени ждријебом и један и други; јер поглавари у светињи и поглавари пред Богом бијаху и од синова Елеазаровијех и од синова Итамаровијех.
6. И пописа их Семаја, син Натанаилов, писар, од племена Левијева пред царем и кнезовима и Садоком свештеником и Ахимелехом, сином Авијатаровијем, и пред поглаварима породица отачких међу свештеницима и Левитима, један дом отачки узевши за Елеазара, а један за Итамара.
7. И паде први ждријеб на Јојарива, други на Једају,
8. Трећи на Харима, четврти на Сеорима,
9. Пети на Малхију, шести на Мејамина,
10. Седми на Акоса, осми на *Авију, [*Лк 1, 5.]
11. Девети на Исуја, десети на Сеханију,
12. Једанаести на Елијасива, дванаести на Јакима,
13. Тринаести на Уфу, четрнаести на Јесевава,
14. Петнаести на Вилгу, шеснаести на Имира,
15. Седамнаести на Езира, осамнаести на Афисиса,
16. Деветнаести на Петају, двадесети на Језекиља,
17. Двадесет први на Јахина, двадесет други на Гамула,
18. Двадесет трећи на Делају, двадесет четврти на Мазију.
19. То је ред њихов за службу њихову, којим иду у дом Господњи на посао свој по наредби Арона, оца својега, како му бјеше заповједио Господ Бог Израиљев.
20. А од осталијех синова Левијевих бијаше од синова Амрамовијех Суваило; од синова Суваиловијех Једаја,
21. Од *Реавије, од синова Реавијиних поглавар Јесија; [*1 дн 23, 17.]
22. Од синова Исаровијех Селомот, од синова Селомотовијех Јат;
23. А од синова Јеријиних Амарија други, Јазило трећи, Јекамеам четврти;
24. Од синова Узиловијех Миха; од синова Михинијех Самир;
25. Брат Михин Јесија, од синова Јесијиних Захарија.
26. Синови Мераријеви: Малије и Мусије; од синова Јазијиних Вено.
27. Синови Мераријеви од Јазије: Вено и Соам и Захур и Иврије;
28. Од Малија Елеазар, који немаше синова;
29. Од Киса, од синова Кисовијех: Јерамеило;
30. И од синова Мусијевих: Малије и Едер и Јеримот. То бијаху синови Левитски по домовима отаца својих.
31. И они бацаше ждријеб према браћи својој, синовима Ароновијем, пред Давидом и Садоком и Ахимелехом и поглаварима домова отачких, међу свештеницима и Левитима, од домова отачких сваки поглавар према брату својему млађему."

  "1dn25": "---------------------------------
ПРВА КЊИГА ДНЕВНИКА
Глава 25. 
Двадесет и четири реда пјевача и музичара.
---------------------------------
1. И одвоји Давид с војводама за службу синове Асафове и Еманове и Једутунове, који ће пророковати уз гусле и псалтире и кимвале; и бише између њих избројени људи за посао у својој служби:
2. Од синова Асафовијех: Захур и Јосиф и Нетанија и Асарила, синови Асафови, под руком Асафа, који пророковаше по наредби царевој;
3. Од Једутуна: шест синова Једутуновијех: Гедалија и Сорије и Јесаија, Асавија и Мататија и Симеј под руком оца својега Једутуна, који пророковаше уз гусле хвалећи и славећи Господа;
4. Од Емана: Синови Еманови: Вукија, Матанија, Озило, Севуило и Јеримот, Ананија и Ананије, Елијата, Гидалтија и Ромамти-Езер, Јосвекаса, Малотије, Отир и Мазиот.
5. Ти сви бијаху синови Емана, видиоца царева, у ријечима Божијим да се узвишује рог; јер Бог даде Еману четрнаест синова и три кћери.
6. Сви они бијаху под руком оца својега пјевајући у дому Господњем уз кимвале и псалтире и гусле за службу у дому Божијем, како цар наређиваше Асафу и Једутуну и Еману.
7. И бјеше их на број с браћом њиховом обученом пјесмама Господњим, двјеста и осамдесет и осам, самијех вјештака.
8. И бацише ждријеб за службу своју, мали као велики, учитељ као ученик;
9. И паде први ждријеб за Асафа на Јосифа, други на Гедалију с браћом и синовима његовијем, њих дванаест;
10. Трећи на Захура, синове његове и браћу његову, њих дванаест;
11. Четврти на Исерија, синове његове и браћу његову, њих дванаест;
12. Пети на Нетанију, синове његове и браћу његову, њих дванаест;
13. Шести на Вукију, синове његове и браћу његову, њих дванаест;
14. Седми на Јесарилу, синове његове и браћу његову, њих дванаест;
15. Осми на Јесаију, синове његове и браћу његову, њих дванаест;
16. Девети на Матанију, синове његове и браћу његову, њих дванаест;
17. Десети на Симеја, синове његове и браћу његову, њих дванаест;
18. Једанаести на Азареила, синове његове и браћу његову, њих дванаест;
19. Дванаести на Асавију, синове његове и браћу његову, њих дванаест;
20. Тринаести на Савуила, синове његове и браћу његову, њих дванаест;
21. Четрнаести на Мататију, синове његове и браћу његову, њих дванаест;
22. Петнаести на Јеремота, синове његове и браћу његову, њих дванаест;
23. Шеснаести на Ананију, синове његове и браћу његову, њих дванаест;
24. Седамнаести на Јосвекасу, синове његове и браћу његову, њих дванаест;
25. Осамнаести на Ананија, синове његове и браћу његову, њих дванаест;
26. Деветнаести на Малотија, синове његове и браћу његову, њих дванаест;
27. Двадесети на Елијату, синове његове и браћу његову, њих дванаест;
28. Двадесет први на Отира, синове његове и браћу његову, њих дванаест;
29. Двадесет други на Гидалтију, синове његове и браћу његову, њих дванаест;
30. Двадесет трећи на Мазиота, синове његове и браћу његову, њих дванаест;
31. Двадесет четврти на Ромамти-Езера, синове његове и браћу његову, њих дванаест."

  "1dn26": "---------------------------------
ПРВА КЊИГА ДНЕВНИКА
Глава 26. 
Постављање вратара при храму, благајника и судија.
---------------------------------
1. А редови вратарски бијаху: од синова Корејевих бијаше Меселемија, син Корејев, између синова Асафовијех;
2. А синови Меселемијини: Захарија првенац, Једиаило други, Зевадија трећи, Јатнило четврти,
3. Елам пети, Јоанан шести, Елиоинај седми;
4. И Овид-Едомови синови: Семаја првенац, Јозавад други, Јоах трећи и Сахар четврти и Натанаило пети,
5. Амило шести, Исахар седми, Феултај осми; јер га благослови Бог.
6. И Семаји сину његову родише се синови, који старјешоваху у дому оца својега, јер бијаху добри јунаци.
7. Синови Семајини: Готније и Рафаило и Овид и Елзавад, браћа његова, храбри људи, Елиуј и Семахија.
8. Сви ови бијаху од синова Овид-Едомовијех, и они и синови њихови и браћа њихова, сви храбри људи, крјепки за службу, бијаше их шездесет и два од Овид-Едома.
9. А Меселемијинијих синова и браће, храбријех људи, бијаше осамнаест.
10. А Осини синови, од синова Мераријевих: Симрије, поглавар, премда не бјеше првенац, али га отац постави поглаварем;
11. Хелкија други, Тевалија трећи, Захарија четврти; свијех синова и браће Осине бијаше тринаест.
12. Од њих бијаху редови вратарски по поглаварима да чувају стражу наизмјенце с браћом својом служећи у дому Господњем.
13. Јер меташе ждријеб за малога као и за великога по домовима својих отаца, за свака врата.
14. И паде ждријеб на исток Селимији; а Захарији, сину његову, мудрому савјетнику, кад бацише ждријеб, паде му ждријеб на сјевер;
15. А Овид-Едому на југ, а синовима његовијем на ризницу;
16. Суфиму и Оси на запад с вратима Салехетским на путу који иде горе; стража бјеше према стражи:
17. С истока шест Левита; са сјевера четири на дан; с југа на дан четири; а код ризнице по два;
18. На Парвару са запада четири на путу, два код Парвара.
19. То су редови вратарски међу синовима Корејевим и синовима Мераријевим.
20. И ови још бијаху Левити: Ахија над благом дома Божијега, над благом од посвећенијех ствари.
21. Од синова *Ладановијех између синова Гирсоновијех од Ладана, између главара домова отачких од Ладана, сина Гирсонова, бијаше Јехило, [*1 дн 23, 8.]
22. Синови Јехилови: Зетам и Јоило, брат му, бијаху над благом дома Господњега;
23. Од синова Амрамовијех, Исаровијех, Хевроновијех, Озиловијех,
24. Бијаше Севуило, син Гирсона, сина Мојсијева, старјешина над благом.
25. А браћа његова од Елијезера: Реавија, син му, а његов син Јесаија, а његов син Јорам, а његов син Зихрије, а његов син Селомит;
26. Овај Селомит и браћа његова бијаху над свијем благом од посвећенијех ствари, које посвети цар Давид и поглавари домова отачких и тисућници и стотиници и војводе;
27. Од ратова и од плијена посветише да се оправи дом Господњи;
28. И што год бјеше посветио Самуило видјелац и Саул, син Кисов, и Авенир, син Ниров, и Јоав, син Серујин; ко год посвећиваше, даваше у руке Селомиту и браћи његовој.
29. Од синова Исаровијех: Хенанија и синови његови бијаху над спољашњим пословима у Израиљу, управитељи и судије.
30. Од синова Хевроновијех Асавија и браћа његова, тисућа и седам стотина храбријех људи, бијаху над Израиљем с ову страну Јордана на истоку за сваки посао Господњи и за службу царску.
31. Између синова Хевроновијех бијаше Јерија поглавар синовима Хевроновијем по породицама њиховијем и домовима отачким. Четрдесете године царовања Давидова потражише их и нађоше међу њима храбријех јунака у Јазиру Галадском.
32. И браће његове, храбријех људи, бијаше двије тисуће и седам стотина главара у домовима отачким; и постави их цар Давид над синовима Рувимовијем и Гадовијем и половином племена Манасијина за све послове Божије и царске."

  "1dn27": "---------------------------------
ПРВА КЊИГА ДНЕВНИКА
Глава 27. 
Старјешине дванаест редова у војсци, кнезови племенски, дворани и службеници Давидови.
---------------------------------
1. А синови Израиљеви по свом броју главари домова отачких, тисућници и стотиници и управитељи њихови, служаху цару у сваком послу у редовима, који долажаху и одлажаху од мјесеца до мјесеца, свакога мјесеца у години; а у сваком реду бијаше их двадесет и четири тисуће.
2. Над првијем редом првога мјесеца бијаше Јасовеам, син Завдилов, и у његову реду бијаше двадесет и четири тисуће.
3. Од синова Фаресовијех бијаше поглавар над свијем старјешинама у војсци првога мјесеца.
4. А над редом другога мјесеца бијаше Додај Ахошанин, и војвода у његову реду бјеше Миклот; и у његову реду бјеше двадесет и четири тисуће.
5. Трећи војвода трећега мјесеца бјеше Венаја, син Јодаја свештеника, поглавар; и у његову реду бјеше двадесет и четири тисуће.
6. Овај Венаја бјеше јунак међу тридесеторицом и над тридесеторицом; и над редом његовијем бјеше Амизавад, син му.
7. Четврти, четвртога мјесеца Асаило, брат Јоавов, и за њим Зевадија, син му; и у реду његову бјеше двадесет и четири тисуће.
8. Пети, петога мјесеца, поглавар Самут Језрајанин, и у његову реду бјеше двадесет и четири тисуће.
9. Шести, шестога мјесеца, Ира, син Икисов Текојанин, и у његову реду бјеше двадесет и четири тисуће.
10. Седми, седмога мјесеца, Хелис Фелоњанин од синова Јефремовијех, и у његову реду бјеше двадесет и четири тисуће.
11. Осми, осмога мјесеца, Сивехај Хусаћанин од синова Заринијех, и у његову реду бјеше двадесет и четири тисуће.
12. Девети, деветога мјесеца, Авијезер Анатоћанин од синова Венијаминових, и у његову реду бјеше двадесет и четири тисуће.
13. Десети, десетога мјесеца, Марај Нетофаћанин од синова Заринијех, и у његову реду бјеше двадесет и четири тисуће.
14. Једанаести, једанаестога мјесеца, Венаја Фаратоњанин од синова Јефремовијех, и у његову реду бјеше двадесет и четири тисуће.
15. Дванаести, дванаестога мјесеца, Хелдај Нетофаћанин од Готонила, и у његову реду бјеше двадесет и четири тисуће.
16. А над племенима Израиљевијем бијаху: над племеном Рувимовијем кнез Елијезер, син Зихријев; над Симеоновијем Сефатија, син Мишин;
17. Над Левијевим Асавија, син Кемуилов; над Ароновијем Садок;
18. Над Јудинијем Елиуј од браће Давидове; над Исахаровијем Амрије син Михаилов;
19. Над Завулоновијем Исмаја, син Овадијин; над Нефталимовим Јеримот, син Азрилов;
20. Над синовима Јефремовијем Исус, син Азазијев; над половином племена Манасијина Јоило, син Федајин;
21. Над другом половином племена Манасијина у Галаду Идо, син Захаријин; над Венијаминовим Јасило, син Авениров;
22. Над Дановијем Азареило, син Јероамов. То бијаху кнезови племена Израиљевијех.
23. А не изброји Давид онијех који имаху мање од двадесет година, јер Господ бјеше рекао да ће умножити синове Израиљеве као звијезде небеске.
24. Јоав, син Серујин, поче бројити, али не доврши; јер дође гњев Божји за то на Израиља; зато тај број не дође у књигу о цару Давиду.
25. Над благом царевијем бијаше Азмавет, син Адилов, а над благом по земљи, по градовима и по селима и по кулама Јонатан, син Озијин.
26. А над ратарима, који рађаху земљу, бијаше Езрије, син Хелувов;
27. А над виноградарима Симеј Рамаћанин; а над родом виноградским и над пивницама Завдије Сифмејин;
28. А над маслинама и смоквама по пољима Вал-Анан Гедеранин; а над уљем Јоас;
29. Над говедима што пасијаху у Сарону Ситрај Сароњанин, а над говедима по долинама Сафат Адлајев;
30. Над камилама Овил Исмаиљац; над магарцима Једаја Мероноћанин;
31. А над овцама Јазиз Агарејин. Сви ови бијаху настојници над благом цара Давида.
32. А Јонатан, стриц Давидов, бијаше савјетник, мудар човјек и књижевник; он и Јехило, син Ахмонијев, бијаху са синовима царевијем.
33. И *Ахитофел бијаше савјетник царев, и † Хусај Архијанин пријатељ царев. [*2 Сам 15, 12; † 2 Сам 15, 37.]
34. А послије Ахитофела бијаше Јодај, син Венајин, и Авијатар, а војвода царев бјеше Јоав."

  "1dn28": "---------------------------------
ПРВА КЊИГА ДНЕВНИКА
Глава 28. 
Давид представља народу Соломона као својега насљедника, предаје му изглед храма и ствари за храм.
---------------------------------
1. И Давид сабра у Јерусалим све поглаваре Израиљеве, поглаваре племенске и поглаваре од редова који служаху цару, и тисућнике и стотинике, и који бијаху над свијем благом и стоком царевом, и синове своје и дворане и јунаке и све људе храбре,
2. И уставши цар Давид на ноге, рече: Чујте ме, браћо моја и народе мој! Ја бих наумио да сазидам дом гдје би почивао ковчег Господњи и да буде подножје ногама Бога нашега, и приправих што треба за зидање.
3. Али ми Бог рече: *Нећеш сазидати дома имену мојему, јер си ратник и крв си прољевао. [*2 Сам 7, 5.]
4. Али Господ Бог Израиљев изабра ме из свега дома оца мојега да будем цар над Израиљем довијека; *јер Јуду изабра за вођа, и из дома Јудина † дом оца мојега; и између синова оца мојега би му воља да мене постави царем над свијем Израиљем. [*1 Мој 49, 8; † 1 Сам 16, 1.]
5. А тако између свијех синова мојих (јер много синова даде ми Господ) изабра Соломона, сина мојега, да сједи на пријестолу царства Господњега над Израиљем.
6. И рече ми: Соломон, син твој, сазидаће мој дом и тријемове моје; јер њега изабрах себи за сина, и ја ћу му бити отац.
7. И утврдићу царство његово довијека ако буде постојан да извршује заповијести моје и законе моје као данас.
8. Сада, дакле, пред свијем Израиљем, збором Господњим, и да чује Бог наш, кажем вам: Држите и тражите све заповијести Господа Бога својега да бисте држали ову добру земљу и оставили је у нашљедство синовима својим након себе довијека.
9. А ти, Соломоне сине, знај Бога оца својега и служи му цијелим срцем и душом драговољном; *јер сва срца испитује Господ и сваку помисао зна; ако га устражиш, наћи ћеш га; ако ли га оставиш, одбациће те за свагда. [*Пс 7, 9.]
10. Види сада да те је Господ изабрао да сазидаш дом за светињу; буди храбар и ради.
11. Тада предаде Давид Соломону, сину својему, слику од тријема и од кућа његовијех, и од ризница и од соба и од клијети унутрашњих, и од мјеста за заклопац очишћења,
12. И слику од свега што бјеше смислио за тријемове дома Господњега и за све клијети унаоколо и за ризницу дома Божијега и за ризницу од светијех ствари,
13. И за редове свештеничке и Левитске и за сваки посао у служби у дому Господњем и за све посуђе у дому Господњем;
14. Злато под мјеру за судове златне за сваку службу, и сребро за све судове сребрне под мјеру, за све судове за сваку службу;
15. Под мјеру за свијетњаке златне и жишке златне, по тежини свакога свијетњака и жижака његовијех, и за свијетњаке сребрне по тежини свакога свијетњака и жижака његовијех, према потреби свакога свијетњака;
16. И злата под мјеру за столове на којима ће стајати хљебови постављени, за сваки сто; и сребра за столове сребрне;
17. И за виљушке и за котлиће и за здјеле злата чистога, и за златне чаше под мјеру, за сваку чашу, и за сребрне чаше сребра под мјеру за сваку;
18. И за олтар кадиони чистога злата под мјеру; и слику од кола златнијех херувима, који ће раширивши крила заклањати ковчег завјета Господњега.
19. То ми је све дошло писано руком Господњом да бих знао све како што треба урадити.
20. И тако рече Давид Соломону, сину својему: *Буди слободан и храбар, и ради, не бој се и не плаши се, јер ће Господ Бог, Бог мој, бити с тобом, неће те оставити, нити ће одступити од тебе докле не свршиш сав посао за службу у дому Господњем. [*5 Мој 31, 7; 1 дн 22, 13.]
21. А, ево, редови свештенички и Левитски за сваку службу у дому Божијем; и имаш уза се за сваки посао људи драговољнијех и вјештијех сваком послу, и поглаваре и сав народ за сваку заповијест своју."

  "1dn29": "---------------------------------
ПРВА КЊИГА ДНЕВНИКА
Глава 29. 
Богати прилози за грађење храма. Давидова молитва благодарности. Соломон помазан за цара. Давидова смрт.
---------------------------------
1. Потом рече цар Давид свему збору: Једнога Соломона, сина мојега, изабрао је Господ, *младо дијете, а ово је велик посао; јер неће бити човјеку тај двор него Господу Богу. [*1 дн 22, 5.]
2. Ја колико могох приправих за дом Бога својега злата за ствари златне, сребра за сребрне, мједи за мједене, гвожђа за гвоздене, и дрва за дрвене, камења онихова, и камења за укивање, и камења за накит и за вез, и свакојакога драгога камења, и камена мрамора изобила.
3. И још из љубави к дому Бога својега, што имам свога злата и сребра, осим свега што сам приправио за дом свети, дајем и то на дом Бога својега:
4. Три тисуће таланата злата Офирскога, и седам тисућа таланата чистога сребра, да се обложе зидови домовима.
5. Злато за златне ствари, а сребро за сребрне и за свако дјело руку умјетничких. А би ли још ко хтио драговољно што данас приложити Господу?
6. Тада драговољно приложише кнезови домова отачких и кнезови племена Израиљевијех и тисућници и стотиници и кнезови над пословима царским.
7. И дадоше за службу у дому Божијем злата пет тисућа таланата и десет тисућа златица, и сребра десет тисућа таланата, и мједи осамнаест тисућа таланата, и гвожђа сто тисућа таланата.
8. И камења у кога год бијаше, сви дадоше у ризницу дома Господњега, у руке Јехила од синова Гирсоновијех.
9. И радоваше се народ што драговољно прилагаху, јер прилагаху цијелијем срцем Господу; и цар се Давид радоваше веома.
10. Потом Давид благослови Господа пред свијем збором, и рече Давид: Благословен си, Господе Боже Израиља оца нашега, од вијека до вијека.
11. *Твоје је, Господе, величанство и сила и слава и вјечност и част, и све што је на небу и на земљи; твоје је, Господе, царство, и ти си узвишен сврх свега поглавар; [*Отк 5, 13.]
12. Богатство и слава од тебе је, и ти владаш свијем, и у твојој је руци моћ и сила, и у твојој је руци узвисити и укријепити све.
13. Сада, дакле, Боже наш, хвалимо те и славимо име твоје славно.
14. Јер ко сам ја и шта је мој народ да бисмо могли оволико принијети теби драговољно? Јер је од тебе све, и из твојих руку примивши дасмо ти.
15. *Јер смо дошљаци пред тобом и гости као сви оци наши; † дани су наши на земљи као сјен и нема стајања. [*Јев 11, 13; 1 Јов 14, 2.]
16. Господе Боже наш, све ово благо што ти приправисмо за грађење дома имену твојему светоме, из твоје је руке, и све је твоје.
17. Али знам, Боже мој, *да ти испитујеш срца и што је право хоћеш; ја правијем срцем драговољно принесох све ово, и с радошћу видјех народ твој који је овдје како ти драговољно приноси. [*1 дн 28, 9.]
18. Господе Боже Аврама, Исака и Израиља, отаца наших, сачувај довијека ову вољу и помисао срдачну народа својега, и управљај срце њихово к себи.
19. И Соломону, сину мојему, подај срце право да би држао заповијести твоје, свједочанства твоја и уредбе твоје, и да би отворио све и да би сазидао двор овај за који сам приправио.
20. Потом рече Давид свему збору: Благословите сада Господа Бога својега. И сав збор благослови Господа Бога отаца својих, и савивши се, поклонише се Господу и цару.
21. И принесоше Господу жртве, и принесоше Господу жртве паљенице сјутрадан: тисућу волова, тисућу овнова, тисућу јагањаца с наљевима њиховијем, и других жртава много за сав народ.
22. И једоше и пише пред Господом онај дан веселећи се веома. И поставише другом Соломона, сина Давидова царем, и помазаше га Господу за вођа, а Садока за свештеника.
23. И тако сједе Соломон на пријесто Господњи да царује умјесто Давида, оца својега, и бијаше срећан, и слушаше га сав Израиљ.
24. И сви кнезови и јунаци и сви синови цара Давида дадоше руке да ће бити покорни цару Соломону.
25. И Господ узвиси веома Соломона пред свијем Израиљем и даде му славу царску какве ниједан цар прије њега није имао у Израиљу.
26. Тако Давид, син Јесејев, царова над свијем Израиљем.
27. А времена за које царова над Израиљем бијаше четрдесет година: а у Хеврону царова седам година, а у Јерусалиму царова тридесет и три године.
28. И умрије у доброј старости, сит живота, богатства и славе; и зацари се Соломон, син његов, на његово мјесто.
29. А дјела цара Давида, прва и пошљедња, ено су записана у књизи Самуила видиоца и у књизи Натана пророка и у књизи Гада видиоца,
30. Са свијем царовањем његовијем и силом његовом и с временима која прођоше преко њега и Израиља и свијех царевина земаљских."


#########################################
#########################################
#########################################

  "2dn1": "---------------------------------
ДРУГА КЊИГА ДНЕВНИКА
Глава 1. 
Соломон приноси жртве у Гаваону. Бог се јавља Соломону и, на његову молитву, даје му мудрост и богатство.
---------------------------------
1. И *Соломон, син Давидов, утврди се у царству свом, и Господ Бог његов бјеше с њим и узвиси га веома. [*1 цар 2, 46.]
2. И Соломон рече свему Израиљу, тисућницима и стотиницима и судијама и свијем кнезовима свега Израиља, главарима домова отачких,
3. Те отидоше, Соломон и сав збор с њим, на висину која бијаше у *Гаваону; јер ондје бијаше шатор од састанка Божијега, који начини Мојсије слуга Господњи у пустињи. [*1 дн 16, 39; 21, 29.]
4. А *ковчег Божији бјеше пренио Давид из Киријат-Јарима на мјесто које му спреми Давид; јер му разапе шатор у Јерусалиму. [*1 дн 16, 1.]
5. И *олтар мједени који начини *Веселеило, син Урија, сина Орова, бијаше ондје пред шатором Господњим. И потражи га Соломон и сав збор. [*2 Мој 38, 1, 2.]
6. И *принесе Соломон ондје пред Господом на олтару мједеном, који бијаше пред шатором од састанка, принесе на њему тисућу жртава паљеница. [*1 цар 3, 4.]
7. Ону ноћ јави се Бог Соломону и рече му: Ишти шта хоћеш да ти дам.
8. А Соломон рече Богу: Ти си учинио велику милост Давиду, оцу мојему, и поставио си мене царем на његово мјесто.
9. Нека, дакле, Господе Боже, буде тврда ријеч твоја коју си рекао Давиду, оцу мојему, јер си ме поставио царем над народом којега има много као праха на земљи.
10. Зато дај ми мудрост и знање да полазим пред народом овијем и долазим, јер ко може судити народу твојему тако великому?
11. Тада рече Бог Соломону: Што ти је то у срцу, а не иштеш богатства, блага ни славе, ни душа ненавидника својих, нити иштеш дуга живота, него иштеш мудрости и знања да можеш судити народу мојему, над којим те поставих царем,
12. Мудрост и знање даје ти се; а даћу ти и богатства и славе какве нијесу имали цареви прије тебе, нити ће послије тебе имати.
13. И врати се Соломон с висине која бијаше у Гаваону испред шатора од састанка у Јерусалим, и цароваше над Израиљем.
14. И накупи Соломон кола и коњика, и имаше тисућу и четири стотине кола и дванаест тисућа коњика, које намјести по градовима гдје му бијаху кола и код себе у Јерусалиму.
15. *И учини цар те бијаше у Јерусалиму сребра и злата као камена, а кедровијех дрва као дивљих смокава које расту по пољу, тако много. [*2 дн 9, 27.]
16. И довођаху Соломону коње из Мисира и свакојаки трг, јер трговци цареви узимаху свакојаки трг за цијену.
17. И одлажаху, те догоњаху из Мисира кола по шест стотина сикала сребра, а коње по сто педесет; и тако сви цареви Хатејски и цареви Сирски преко њих добиваху."

  "2dn2": "---------------------------------
ДРУГА КЊИГА ДНЕВНИКА
Глава 2. 
Соломонова погодба с Хирамом, царем тирским, о зидању храма.
---------------------------------
1. И науми Соломон да зида дом имену Господњему и дом царски себи.
2. И *одброји Соломон седамдесет тисућа носилаца и осамдесет тисућа који ће тесати у гори, и три тисуће и шест стотина настојника над њима. [*1 цар 5, 15.]
3. И посла Соломон ка Хираму, цару Тирском, и поручи му: *Како си чинио Давиду, оцу мојему, и слао му дрва кедровијех да зида себи кућу гдје ће сједјети, учини тако и мени. [*1 дн 14, 1.]
4. Ево, рад сам зидати дом имену Господа Бога својега да му га посветим да се кади пред њим кадом мириснијем и да се постављају хљебови вазда и да се приносе жртве паљенице јутром и вечером, и у суботе и на младине и на празнике Господа Бога нашега, што треба да бива у Израиљу довијека.
5. А дом који ћу зидати биће велик, јер је Бог наш већи од свијех богова.
6. *А ко би могао њему сазидати дом кад га небо и небеса над небесима не могу обухватити? И ко сам ја да му сазидам дом? Него само да се кади пред њим. [*1 цар 8, 27; 2 дн 6, 18.]
7. Тако сада пошљи ми човјека вјешта, који умије радити од злата и од сребра и од мједи и од гвожђа и од скерлета и од црвца и од порфире, и који зна резати, да ради с умјетницима које имам код себе у Јудеји и у Јерусалиму, које је добавио Давид отац мој.
8. И пошљи ми дрва кедровијех и јеловијех и алгумима с Ливана, јер знам да слуге твоје умију сјећи дрва Ливанска; а, ево, слуге ће моје бити с твојим слугама,
9. Да ми приправе много дрва, јер дом што ћу зидати биће велик и диван.
10. А, ево, посленицима који ће сјећи дрво, слугама твојим, даћу пшенице овршене двадесет тисућа кора, и двадесет тисућа кора јечма, и вина двадесет тисућа вата, и уља двадесет тисућа вата.
11. И одговори Хирам, цар Тирски, у књизи коју посла Соломону: Што Господ љуби свој народ зато те постави царем над њим.
12. И говораше Хирам: Благословен да је Господ Бог Израиљев, који је створио небо и земљу, што је дао цару Давиду сина мудра, паметна и разумна, који ће сазидати дом Господу и царски дом себи.
13. Шаљем ти, дакле, човјека вјешта и разумна, Хирама Авива,
14. Сина једне жене између кћери Дановијех, којему је отац био Тирац; он умије радити од злата и од сребра, од мједи, од гвожђа, од камена и од дрвета, од скерлета, од порфире и од танкога платна и од црвца, и резати свашта, и измислити свашта вјешто што му се да, нека ради с твојим умјетницима и с умјетницима господара мојега Давида, оца твојега.
15. Нека, дакле, пшеницу и јечам, уље и вино, што је рекао господар мој, пошље слугама својим.
16. А ми ћемо насјећи дрва на Ливану колико ти год треба, и спустићемо их у сплавовима морем у Јопу, а ти их оданде вози у Јерусалим.
17. Тада Соломон изброји све иностранце који бијаху у земљи Израиљевој послије бројења кад их изброји Давид, отац његов, и нађе их се сто и педесет и три тисуће и шест стотина;
18. И одреди од њих седамдесет тисућа који ће носити и осамдесет тисућа који ће тесати у планини, а три тисуће и шест стотина настојника да настоје да ради народ."

  "2dn3": "---------------------------------
ДРУГА КЊИГА ДНЕВНИКА
Глава 3. 
Грађење и опис храма.
---------------------------------
1. И *поче Соломон зидати дом Господњи у Јерусалиму, † на брду Морији, **које би показано Давиду оцу његову на мјесту које бјеше приправио Давид, на гумну Орнана Јевусејина. [*1 цар 6, 1 и даље; † 1 Мој 22, 2; **1 дн 21, 18.]
2. А поче зидати другога дана другога мјесеца четврте године царовања својега.
3. А овако заснова Соломон да зида дом Божји: У дужину шездесет лаката по старој мјери, а у ширину двадесет лаката.
4. А тријем који бијаше пред дужином уз ширину дома имаше двадесет лаката, а у висину сто и двадесет; и обложи га изнутра чистијем златом.
5. А дом велики обложи дрветом јеловијем, потом га обложи чистијем златом, и озго начини палме и ланце.
6. И обложи дом камењем драгим да је накићен, а злато бијаше Парвајимско.
7. Обложи златом дом, греде, прагове и зидове и врата, и изреза херувиме по зидовима.
8. И начини дом за светињу над светињама, дуг уз ширину дома двадесет лаката, и широк двадесет лаката и обложи га чистијем златом, којега отиде до шест стотина таланата.
9. А на клине даде педесет сикала злата; и клијети обложи златом.
10. И начини у дому светиње над светињама два херувима, направе умјетничке, и обложи их златом.
11. И крила тијех херувима имаху у дужину двадесет лаката: Једно крило бијаше од пет лаката и тицаше у зид од дома и друго крило бијаше од пет лаката и тицаше у крило другога херувима;
12. Тако и другога херувима крило бијаше од пет лаката и тицаше у зид од дома, и друго му крило бијаше од пет лаката и састављаше се с крилом другога херувима.
13. Крила тијем херувимима бијаху раширена на двадесет лаката, а они стајаху на ногама својим, лицем окренутим у дом.
14. И начини *завјесу од порфире, од скерлета, од црвца и од танкога платна, и по њој начини херувиме. [*2 Мој 26, 31.]
15. И начини пред домом два ступа, у висину од тридесет и пет лаката, и оглавља озго на сваком од пет лаката.
16. И начини ланце као у светињи, и метну их на врх ступова, и начини сто шипака, и метну их међу ланце.
17. И постави ступове пред црквом, један с десне стране а други с лијеве, и десни назва Јахин, а лијеви Воас."

  "2dn4": "---------------------------------
ДРУГА КЊИГА ДНЕВНИКА
Глава 4. 
Опис појединих дјелова храма и предмета у њему.
---------------------------------
1. И начини олтар од мједи, двадесет лаката дуг и двадесет лаката широк, а десет лаката висок.
2. *И сали море, десет лаката бјеше му од једнога краја до другога, округло унаоколо, пет лаката високо; а унаоколо му бјеше тридесет лаката. [*1 цар 7, 23.]
3. А под њим бијаху ликови воловски, који стајаху свуда унаоколо, по десет на једном лакту, те окружаваху море; два реда бијаше тијех волова, саливенијех с морем.
4. И стајаше море на дванаест волова, три гледаху на сјевер, а три гледаху на запад, а три гледаху на југ, а три гледаху на исток, а море стајаше озго на њима, и задња страна свијех њих бијаше унутра.
5. Дебљина му бијаше с подланице, а крај му бијаше као крај у чаше, као цвијет љиљанов, а примаше три тисуће вата.
6. И начини десет умиваоница, и метну их пет с десне стране, а пет с лијеве, да се у њима пере; што год требаше за жртву паљеницу, у њима праху; а море бијаше за свештенике да се у њему умивају.
7. И начини десет свијетњака од злата, облика какви им требаше, и намјести их у цркви, пет с десне стране а пет с лијеве.
8. И начини десет столова, и намјести их у цркви, пет с десне стране а пет с лијеве; и начини стотину чаша од злата.
9. И начини тријем свештенички и велики тријем, и врата на тријему, и окова врата у мјед.
10. А море метну на десну страну к истоку с југа.
11. Још начини Хирам лонце и лопате и котлиће, и сврши Хирам посао који ради цару Соломону за дом Божји:
12. Два ступа, и два оглавља округла наврх ступова, и плетенице двије да покривају два оглавља наврх ступова;
13. И четири стотине шипака на двије плетенице, два реда шипака на свакој плетеници, да покривају два оглавља наврх ступова;
14. И начини подножја, и умиваонице начини на подножја;
15. Једно море, и дванаест волова под њим;
16. И лонце и лопате и виљушке, и све справе за њих начини Хирам Авив цару Соломону за дом Господњи од углађене мједи.
17. То је цар саљевао у равни Јорданској у земљи иловачи између Сохота и Саридате.
18. И начини Соломон свега овога посуђа врло много да се није тражило мјера мједи.
19. Начини Соломон и све друге справе за дом Божји, и олтар од злата и столове на којима стајаху хљебови постављени;
20. И свијетњаке са жишцима њиховијем од чистога злата да горе пред светињом над светињама по обичају;
21. И цвијетове и жишке и усекаче од злата; а то злато бијаше веома добро;
22. И ножеве и котлиће и кадионице и клијешта од чистога злата; и врата од дома, врата унутрашња од светиње над светињама, и врата од дома на која се улажаше у цркву бијаху од злата."

  "2dn5": "---------------------------------
ДРУГА КЊИГА ДНЕВНИКА
Глава 5. 
Освећење храма.
---------------------------------
1. И *тако се сврши сав посао што уради Соломон за дом Господњи; и унесе Соломон што бјеше посветио Давид, отац његов, и сребро и злато и судове, и остави у ризницу дома Божијега. [*1 цар 7, 51.]
2. Тада *сабра Соломон старјешине Израиљеве и све главаре племенске, кнезове домова отачких синова Израиљевијех у Јерусалим да пренесу ковчег завјета Господњега из града Давидова, које је Сион. [*1 цар 8, 1-11.]
3. И скупише се к цару сви људи Израиљеви на празник који бива седмога мјесеца.
4. И кад дођоше све старјешине Израиљеве, узеше Левити ковчег.
5. И пренесоше ковчег и шатор од састанка и све судове свете што бјеху у шатору, пренесоше свештеници и Левити.
6. А цар Соломон и сав збор Израиљски који се сабра к њему принесоше пред ковчегом на жртву оваца и говеда толико да се не могаше од мноштва ни избројити ни прорачунати.
7. И унесоше свештеници ковчег завјета Господњега на мјесто његово, у унутрашњи дом, у светињу над светињама, под крила херувимима.
8. Јер херувимима бијаху раширена крила над мјестом гдје ће стајати ковчег и заклањаху херувими ковчег и полуге његове озго.
9. И повукоше му полуге тако да им се крајеви виђаху од ковчега на предњој страни светиње над светињама, али се напоље не виђаху, и осташе ондје до данас.
10. У ковчегу не бјеше ништа осим двије плоче које метну Мојсије на Хориву кад Господ учини завјет са синовима Израиљевијем пошто изидоше из Мисира.
11. А кад свештеници изидоше из светиње, јер свештеници који се нађоше освешташе се не пазећи на ред,
12. *И Левити пјевачи сви, који бијаху уз Асафа и Емана и Једутуна, и синови њихови и браћа њихова, обучени у танко платно, стајаху с кимвалима и псалтирима и с гуслама с источне стране олтару, и с њима сто и двадесет свештеника који трубљаху у трубе, [*1 дн 25, 1.]
13. И кад они који трубљаху у трубе и који пјеваху, сложно једнијем гласом хваљаху и слављаху Господа, и кад подизаху глас уз трубе и кимвале и гусле, хвалећи Господа *да је добар, да је довијека милост његова, тада се напуни облака дом Господњи, [*1 дн 16, 34.]
14. Те не могаху свештеници стајати да служе од облака, јер се славе Господње напуни дом Божји."

  "2dn6": "---------------------------------
ДРУГА КЊИГА ДНЕВНИКА
Глава 6. 
Молитва Соломонова при освећењу храма.
---------------------------------
1. Тада *рече Соломон: Господ је рекао да ће наставати у мраку. [*1 цар 8, 12-53.]
2. А ја сазидах дом теби за стан и мјесто да у њему наставаш довијека.
3. И окренувши се лицем својим, цар благослови сав збор Израиљев, а сав збор Израиљев стајаше.
4. И рече: Благословен да је Господ Бог Израиљев који је говорио својим устима Давиду оцу мојему и испунио руком својом говорећи:
5. Од онога дана кад изведох народ свој из земље Мисирске, не изабрах града међу свијем племенима Израиљевијем да се сазида дом гдје би било име моје, нити изабрах човјека који би био вођ народу мојему Израиљу,
6. Него изабрах Јерусалим да у њему буде име моје, и изабрах Давида да буде над народом мојим Израиљем.
7. *И науми Давид, отац мој, да сазида дом имену Господа Бога Израиљева. [*2 Сам 7, 2.]
8. Али Господ рече Давиду, оцу мојему: Што си наумио сазидати дом имену мојему, добро си учинио што си то наумио.
9. Али нећеш ти сазидати тога дома, него син твој који ће изаћи из бедара твојих, он ће сазидати дом имену мојему.
10. И тако испуни Господ ријеч своју коју је рекао, јер устах на мјесто оца својега Давида и сједох на пријесто Израиљев, као што је рекао Господ, и сазидах овај дом имену Господа Бога Израиљева.
11. И намјестих овдје ковчег у ком је завјет Господњи што је учинио са синовима Израиљевијем.
12. Потом стаде Соломон пред олтар Господњи пред свијем збором Израиљевијем и подиже руке своје.
13. А бјеше начинио Соломон подножје од мједи и метнуо га насред тријема, пет лаката дуго и пет лаката широко, а три лакта високо; па стаде на њ, и клече на кољена пред свијем збором Израиљевијем и подиже руке своје к небу.
14. И рече: Господе Боже Израиљев! Нема Бога таквога какав си ти ни на небу ни на земљи, који чуваш завјет и милост слугама својим, које ходе пред тобом свијем срцем својим;
15. Који си испунио слузи својему Давиду, оцу мојему, што си му рекао; што си устима својим рекао, то си руком својом испунио, као што се види данас.
16. Сада, дакле, Господе Боже Израиљев, држи Давиду, оцу мојему, што си му рекао говорећи: *Неће ти нестати човјека испред мене који би сједио на пријестолу Израиљеву само ако ушчувају синови твоји пут свој ходећи по закону мојему, као што си ти ходио преда мном. [*2 Сам 7, 16.]
17. Сада, дакле, Господе Боже Израиљев, нека се потврди ријеч твоја коју си рекао слузи својему Давиду.
18. Али хоће ли доиста Бог становати с човјеком на земљи? *Ето, небо и небеса над небесима не могу те обухватити, а камоли овај дом што га сазидах. [*2 дн 2, 6.]
19. Али, погледај на молитву слуге својега и на молбу његову, Господе Боже мој, чуј вику и молитву којом ти се данас моли слуга твој.
20. Да буду очи твоје отворене над домом овијем дању и ноћу, над овијем мјестом гдје си рекао да ћеш намјестити име своје, да чујеш молитву којом ће се молити слуга твој на овом мјесту.
21. Чуј молбе слуге својега и народа својега Израиља, којима ће се молити на овом мјесту, чуј с мјеста гдје станујеш, с неба, чуј и смилуј се.
22. Кад ко згријеши ближњему својему, те му се да заклетва да се закуне, и заклетва дође пред твој олтар у овом дому,
23. Ти чуј с неба, и учини, и суди слугама својим плаћајући кривицу и дјела његова обраћајући на његову главу, а правога правдајући и плаћајући му по правди његовој.
24. И кад се разбије пред непријатељем народ твој Израиљ зато што ти згријеше, па се обрате и даду славу имену твојему и помоле ти се и замоле те у овом дому,
25. Ти чуј с неба, и опрости гријех народу својему Израиљу и доведи их опет у земљу коју си дао њима и оцима њиховијем.
26. Кад се затвори небо, те не буде дажда зато што згријеше теби, па ти се замоле на овом мјесту и даду славу имену твојему и од гријеха се својега обрате, кад их намучиш,
27. Ти чуј с неба и опрости гријех слугама својим и народу својему Израиљу показав им пут добри којим ће ходити, и пусти дажд на земљу своју коју си дао народу својему у нашљедство.
28. Кад буде глад у земљи, кад буде помор, суша или медљика, скакавци или гусјенице кад буду, или га стегне непријатељ његов у земљи његовој властитој, или какво год зло и каква год болест,
29. Сваку молбу и сваку молитву која буде од кога год човјека или од свега народа твојега Израиља, ко позна муку своју и бол свој и подигне руке своје у овом дому,
30. Ти чуј с неба, из стана својега, и опрости и подај свакоме по путовима његовијем, што знаш у срцу његову, јер ти сам знаш срца синова човјечијих,
31. Да те се боје ходећи путовима твојим докле су год живи на земљи, коју си дао оцима нашим.
32. И иностранац који није од народа твојега Израиља, него дође из далеке земље имена ради твојега великога и руке твоје крјепке и мишице твоје подигнуте, кад дође и помоли се у овом дому,
33. Ти чуј с неба, из стана својега, и учини све за што повиче к теби онај странац да би познали сви народи на земљи име твоје и бојали се тебе као народ твој Израиљ, и да би знали да је име твоје призвано над овај дом који сазидах.
34. Кад народ твој изиде на војску на непријатеље своје путем којим га пошљеш и помоле ти се окренувши се ка граду овому који си изабрао, и к овому дому који сам сазидао имену твојему,
35. Чуј с неба молбу њихову и молитву њихову и добави им правицу.
36. Кад ти згријеше, јер нема човјека који не гријеши, и разгњевивши се на њих даш их непријатељима, те их заробе и одведу у земљу даљњу или која је близу,
37. Ако се дозову у земљи у коју буду одведени у ропство, и обрате се и стану ти се молити у земљи ропства својега и реку: Сагријешисмо и зло учинисмо и скривисмо;
38. И тако се обрате к теби свијем срцем својим и свом душом својом у земљи ропства својега, у коју буду одведени у ропство, и помоле ти се окренувши се к земљи својој коју си дао оцима њиховијем, и ка граду који си изабрао, и к дому који сам сазидао имену твојему,
39. Тада чуј с неба, из стана својега, молбу њихову и молитву њихову, и добави им правицу и опрости народу својему што ти буду згријешили.
40. Тако, Боже мој, нека буду очи твоје отворене и уши твоје пригнуте на молбу у овом мјесту.
41. И тако, *стани, Господе Боже, на почивалишту својем, ти и ковчег силе твоје; свештеници твоји, Господе Боже, нека се обуку у спасење, и свеци твоји нека се радују добру. [*Пс 132, 8-10.]
42. Господе Боже, немој одвратити лица својега од помазаника својега; опомињи се милости обећане Давиду, слузи твојему."

  "2dn7": "---------------------------------
ДРУГА КЊИГА ДНЕВНИКА
Глава 7. 
Соломонова свечана жртва. Господ се други пут јавља Соломону.
---------------------------------
1. А кад сврши Соломон молитву, *сиђе огањ с неба и спали жртву паљеницу и друге жртве, и † славе Господње напуни се дом, [*3 Мој 9, 24; 1 цар 18, 38; † 2 Мој 40, 32.]
2. Те не могаху свештеници ући у дом Господњи, јер се славе Господње напуни дом Господњи.
3. А сви синови Израиљеви видећи гдје сиђе огањ и слава Господња на дом савише се лицем к земљи до пода и поклонише се и хвалише Господа, *јер је добар, јер је довијека милост његова. [*Пс 136, 1.]
4. *И цар и сав народ принесоше жртве пред Господом. [*1 цар 8, 62, 63.]
5. И принесе цар Соломон на жртву двадесет и двије тисуће волова и сто и двадесет тисућа оваца, и тако посветише дом Божји цар и сав народ.
6. А свештеници стајаху на служби својој, и Левити са справама за пјесме Господње што их бјеше начинио цар Давид да хвале Господа, јер је довијека милост његова, пјесмом Давидовом коју им даде; а други свештеници трубљаху у трубе према њима, а сви синови Израиљеви стајаху.
7. И посвети Соломон средину тријема који је пред домом Господњим, јер ондје принесе жртве паљенице и претилину од жртава захвалнијех, јер на мједеном олтару који начини Соломон, не могоше стати жртве паљенице и дари и претилина њихова.
8. И у то вријеме светкова Соломон светковину седам дана и сав Израиљ с њим, сабор веома велик од Емата до потока Мисирскога.
9. И у осми дан празноваше празник, јер посвећивање олтара светковаше седам дана, и светковину седам дана.
10. А двадесет трећега дана седмога мјесеца отпусти народ к шаторима њиховијем, и бијаху радосни и весели ради добра што учини Господ Давиду и Соломону и Израиљу народу својему.
11. *И сврши Соломон дом Господњи и дом царски, и би срећан у свему што бјеше наумио да начини у дому Господњем и у дому свом. [*1 цар 9, 1.]
12. Потом јави се Господ Соломону ноћу и рече му: Услишио сам молбу твоју *и изабрао сам то мјесто да ми буде дом за жртве. [*5 Мој 12, 5; Мк 11, 17.]
13. Ако затворим небо да не буде дажда, или ако заповједим скакавцима да попасу земљу, или ако пустим помор на народ свој,
14. И понизи се народ мој на који је призвано име моје, и помоле се, и потраже лице моје и поврати се од злијех путова својих, и ја ћу тада услишити с неба и опростићу им гријех њихов, и исцијелићу земљу њихову.
15. *И очи ће моје бити отворене и уши моје пригнуте к молитви с тога мјеста. [*2 дн 6, 40.]
16. Јер сада изабрах и посветих дом тај да буде име моје ту довијека; и биће ту очи моје и срце моје вазда.
17. А ти ако узидеш преда мном како је ишао Давид отац твој, творећи све што сам ти заповједио и држећи уредбе моје и законе моје,
18. Утврдићу пријесто царства твојега како сам обећао Давиду, оцу твојему, говорећи: Неће ти нестати човјека који би владао у Израиљу.
19. Али ако се одвратите и оставите уредбе моје и заповјести моје, које сам вам дао, и отидете и станете служити другим боговима и клањати им се,
20. Тада ћу их истријебити из земље своје коју сам им дао, и овај дом, који сам посветио имену својему, одбацићу од себе и учинићу од њега причу и подсмијех међу свијем народима.
21. И дом овај колико је славан, ко год прође мимо њ, зачудиће му се и рећи ће: *3ашто учини ово Господ од ове земље и од овога дома? [*5 Мој 29, 23, 24; Јер 22, 8, 9.]
22. И одговориће се: Јер оставише Господа Бога отаца својих, који их изведе из земље Мисирске, и узеше друге богове и клањаше им се и служише им, зато пусти на њих све ово зло."

  "2dn8": "---------------------------------
ДРУГА КЊИГА ДНЕВНИКА
Глава 8. 
Соломон подиже градове. Распоред служби при храму. Путовање морем у Офир.
---------------------------------
1. А *кад прође двадесет година, у које сазида Соломон дом Господњи и дом свој, [*1 цар 9, 10 и даље.]
2. Погради Соломон градове које му даде Хирам, и насели онуда синове Израиљеве.
3. Потом отиде Соломон на Емат Совски, и освоји га.
4. И сазида Тадмор у пустињи и све градове за житнице сазида у Емату.
5. Сазида и Вет-Орон Горњи и Вет-Орон Доњи, тврде градове, са зидовима, вратима и пријеворницама,
6. И Валат и све градове у којима Соломон имаше житнице, и градове у којима му бијаху кола, и градове у којима бијаху коњици, и што год Соломону би воља зидати у Јерусалиму и на Ливану и у свој земљи царства својега.
7. И сав народ што бјеше остао од Хетеја и од Амореја и од Ферезеја и од Јевеја и од Јевусеја, који не бијаху од Израиља,
8. Од синова њиховијех који бјеху остали иза њих у земљи, којих не потрше синови Израиљеви, њих нагна Соломон да плаћају данак до данашњега дана.
9. А од синова Израиљевијех, којих не учини Соломон робовима за свој посао, него бијаху војници и поглавари над војводама његовијем, и заповједници над колима и коњицима његовијем,
10. Од њих бијаше главнијех настојника, које имаше цар Соломон, двјеста и педесет, који управљаху народом.
11. И кћер Фараонову пресели Соломон из града Давидова у дом који јој сазида, јер рече: Неће сједјети жена моја у дому Давида, цара Израиљева, јер је свети што је дошао у њ ковчег Господњи.
12. Тада приношаше Соломон жртве паљенице Господу на олтару Господњем који начини пред тријемом,
13. *Што требаше од дана на дан приносити, по заповијести Мојсијевој, у суботе и на младине и на празнике, три пута у години, на празник пријеснијех хљебова и на празник седмица и на празник сјеница. [*3 Мој 23; 4 Мој 28, 9, 11, 26.]
14. И постави, по наредби Давида оца својега, редове свештеничке према служби њиховој, и Левитске према дужности њиховој, да хвале Бога и служе пред свештеницима како треба сваки дан, и вратаре по редовима њиховијем над сваким вратима; јер таква бијаше заповијест Давида, човјека Божијега.
15. И не одступише од заповијести цареве за свештенике и Левите ни у чем, ни за ризнице.
16. Тако се сврши све дјело Соломоново од онога дана кад би основан дом Господњи па докле га не доврши, и готов би дом Господњи.
17. Тада отиде Соломон у Есион-Гавер и у Елот на бријегу морском у земљи Едомској.
18. А Хирам посла му по својим слугама лађе и слуге вјеште мору, и отидоше са слугама Соломоновијем у Офир и узеше оданде четири стотине и педесет таланата злата и донесоше цару Соломону."

  "2dn9": "---------------------------------
ДРУГА КЊИГА ДНЕВНИКА
Глава 9. 
Соломона походи царица Савска и дарује га. Његово богатство и смрт. (в. 1 цар 10, 1-13)
---------------------------------
1. А царица Савска чу глас о Соломону, па дође у Јерусалим да искуша Соломона загонеткама са силном пратњом и с камилама које ношаху мириса и злата врло много и драгог камења; и дошавши к Соломону, говори с њим о свему што јој бјеше у срцу.
2. И Соломон јој одговори на све ријечи њезине; не бјеше од цара сакривено ништа што јој не би одговорио.
3. А кад царица Савска видје мудрост Соломонову и дом који бјеше сазидао,
4. И јела на столу његову, и станове слуга његовијех и дворбу дворана његовијех и одијело њихово, и пехарнике његове, и њихово одијело, и његове жртве паљенице које приношаше у дому Господњем, она дође изван себе,
5. Па рече цару: Истина је што сам чула у својој земљи о стварима твојим и о мудрости твојој.
6. Али не хтјех вјеровати што говораху докле не дођем и видим својим очима; а, гле, ни пола ми није казано о великој мудрости твојој; надвисио си глас који сам слушала.
7. Благо људима твојим и благо свијем слугама твојим, који једнако стоје пред тобом и слушају мудрост твоју.
8. Да је благословен Господ Бог твој којему си омилио, те те посади на пријесто свој да царујеш умјесто Господа Бога својега; јер Бог твој љуби Израиља да би га утврдио довијека, зато им постави тебе царем да судиш и дијелиш правицу.
9. Потом даде цару сто и двадесет таланата злата и врло много мириса и драгога камења; нигда више не би таквих мириса какве даде царица Савска цару Соломону.
10. И слуге Хирамове и слуге Соломонове које донесоше злата из Офира, довезоше дрвета алмугима и драгога камења.
11. И начини цар од тога дрвета алмугима пут у дом Господњи и у дом царев, и гусле и псалтире за пјеваче; нигда се прије нијесу видјеле такве ствари у земљи Јудиној.
12. А цар Соломон даде царици Савској што год зажеље и заиска, осим уздарја за оно што бјеше донијела цару. Потом она отиде и врати се у земљу своју са слугама својим.
13. А злата што дохођаше Соломону сваке године, бјеше шест стотина и шездесет и шест таланата,
14. Осим онога што доношаху трговци и они који продаваху мирисе; и сви цареви Арапски и главари земаљски доношаху Соломону злато и сребро.
15. И начини цар Соломон двјеста штитова од кованога злата, шест стотина сикала кованога злата дајући на један штит,
16. И три стотине малијех штитова од кованога злата, дајући триста сикала злата на један штитић. И остави их цар у дому од шуме Ливанске.
17. И начини цар велик пријесто од слонове кости, и обложи га чистијем златом.
18. А бијаше шест басамака у пријестола, и подножје од злата састављено с пријестолом, и ручице с обје стране сједишта, и два лава стајаху покрај ручица.
19. И дванаест лавова стајаше на шест басамака отуд и одовуд. Не би такав начињен ни у којем царству.
20. И сви судови из којих пијаше цар Соломон бијаху златни, и сви судови у дому од шуме Ливанске бијаху од чистога злата; од сребра не бјеше ништа; сребро бјеше ништа за времена Соломонова.
21. Јер цареве лађе хођаху у Тарсис са слугама Хирамовијем: једанпут у три године враћаху се лађе Тарсиске доносећи злато и сребро, слонове кости и мајмуне и пауне.
22. Тако цар Соломон бијаше већи од свијех царева земаљских богатством и мудрошћу.
23. И сви цареви земаљски тражаху да виде Соломона, да чују мудрост његову коју му даде Господ у срце.
24. И донашаху му сви даре, судове сребрне и судове златне, и хаљине и оружје и мирисе, коње и мазге сваке године.
25. *Тако да имаше Соломон четири тисуће стаја за коње и кола, и дванаест тисућа коњика, које намјести по градовима гдје му бијаху кола и код себе у Јерусалиму. [*2 дн 1, 14-17.]
26. И владаше над свијем царевима од ријеке до земље Филистејске и до међе Мисирске.
27. И учини цар, те у Јерусалиму бјеше сребра као камена, а кедровијех дрва као дивљих смокава које расту по пољу, тако много.
28. И довођаху Соломону коње из Мисира и из свијех земаља.
29. А остала дјела Соломонова, прва и пошљедња, нијесу ли записана у књизи Натана пророка и у пророчанству *Ахије Силомљанина и у утвари Ида видиоца о Јеровоаму, сину Наватову? [*1 цар 11, 29.]
30. А царова Соломон у Јерусалиму над свијем Израиљем четрдесет година.
31. И почину Соломон код отаца својих, и погребоше га у граду Давида оца његова; а на његово мјесто зацари се Ровоам, син његов."

  "2dn10": "---------------------------------
ДРУГА КЊИГА ДНЕВНИКА
Глава 10. 
Ровоам постаје цар. Подјела царства на Јудино и Израиљево. (в. 1 цар 12, 1-24)
---------------------------------
1. Тада отиде Ровоам у Сихем, јер се ондје скупи сав Израиљ да га зацаре.
2. А кад чу Јеровоам, син Наватов, који бијаше у Мисиру *побјегав онамо од цара Соломона, врати се Јеровоам из Мисира. [*1 цар 11, 40.]
3. Јер послаше, те га дозваше; и дође Јеровоам и сав Израиљ и рекоше Ровоаму говорећи:
4. Твој је отац метнуо на нас тежак јарам; него ти сада олакшај љуту службу оца својега и тешки јарам који је метнуо на нас, па ћемо ти служити.
5. А он им рече: До три дана дођите опет к мени. И народ отиде.
6. Тада цар Ровоам учини вијеће са старцима који стајаше пред Соломоном, оцем његовијем, док бијаше жив, и рече: Како свјетујете да одговорим народу?
7. А они му одговорише говорећи: Ако се удобриш народу и угодиш им и одговориш им лијепијем ријечима, они ће ти бити слуге свагда.
8. Али он остави свјет што га свјетоваше старци, и учини вијеће с младићима који одрастоше с њим и који стајаху пред њим;
9. И рече им: Шта ви свјетујете да одговоримо народу који ми рекоше говорећи: Олакшај јарам који је метнуо на нас твој отац.
10. Тада му одговорише младићи који одрастоше с њим, и рекоше: Овако кажи народу што ти рече: Отац је твој метнуо на нас тежак јарам, него нам ти олакшај; овако им реци: Мој мали прст дебљи је од бедара оца мојега.
11. Отац је мој метнуо на вас тежак јарам, а ја ћу још дометнути на ваш јарам; отац вас је мој шибао бичевима, а ја ћу вас шибати бодљивијем бичевима.
12. А трећи дан дође Јеровоам и сав народ к Ровоаму како им бјеше казао цар рекав: Дођите опет к мени до три дана.
13. И цар им одговори оштро, јер остави цар Ровоам свјет старачки,
14. И одговори им како га свјетоваше младићи говорећи: Мој је отац метнуо на вас тежак јарам, а ја ћу још дометнути на њ; отац вас је мој шибао бичевима, а ја ћу бодљивијем бичевима.
15. И цар се оглуши народа, јер Бог бјеше тако уредио да би потврдио Господ ријеч своју што је рекао преко *Ахије Силомљанина Јеровоаму, сину Наватову. [*1 цар 11, 29-31.]
16. А кад видје сав Израиљ да их се цар оглуши, одговори народ цару говорећи: Какав дио ми имамо с Давидом? Немамо нашљедства са сином Јесејевијем. Свак у свој шатор, Израиљу! А ти, Давиде, сад гледај своју кућу. Тако отиде сав Израиљ у шаторе своје.
17. Само над синовима Израиљевијем који живљаху по градовима Јудинијем зацари се Ровоам.
18. И цар Ровоам посла Адорама који бијаше над данком, али га синови Израиљеви засуше камењем, те погибе. Тада цар Ровоам брже сједе на кола, те побјеже у Јерусалим.
19. Тако отпаде Израиљ од дома Давидова до данашњега дана."

  "2dn11": "---------------------------------
ДРУГА КЊИГА ДНЕВНИКА
Глава 11. 
Бог забрањује Ровоаму да ратује с Израиљем. Ровоамове тврђаве. Свештеници налазе у њега прибјежиште. Његове жене и дјеца.
---------------------------------
1. А *кад дође Ровоам у Јерусалим, сазва дом Јудин и Венијаминов, сто и осамдесет тисућа одабранијех војника, да завојште на Израиља да поврате царство Ровоаму. [*1 цар 12, 21-24.]
2. Али дође ријеч Господња Семаји, човјеку Божијему, говорећи:
3. Кажи Ровоаму, сину Соломонову, цару Јудину, и свијем синовима Израиљевијем од Јуде и Венијамина, и реци:
4. Овако вели Господ: Не идите и не бијте се с браћом својом, вратите се свак својој кући, јер сам ја наредио тако да буде. И они послушаше ријеч Господњу и вратише се и не идоше на Јеровоама.
5. И Ровоам сједе у Јерусалиму, и сазида тврде градове у земљи Јудиној;
6. Сазида Витлејем и Итам и Текују,
7. И Вет-Сур и Сохот и Одолам,
8. И Гат и Марису и Зиф,
9. И Адораим и Лахис и Азику,
10. И Сарају и Ејалон и Хеврон, који су у земљи Јудиној и Венијаминовој тврди градови.
11. А кад утврди те градове, намјести у њима заповједнике, и стаје за жито и за уље и за вино,
12. И у сваком граду штитова и копаља, и утврди их јако. Тако његов бијаше Јуда и Венијамин.
13. И свештеници и Левити, који бијаху по свему Израиљу, сабраше се к њему из свијех крајева својих.
14. Јер оставише Левити подграђа своја и достојања своја, и отидоше у Јудејску и у Јерусалим, *јер их отјера Јеровоам и синови његови да не врше службе свештеничке Господу. [*2 дн 13, 9.]
15. *И постави себи свештенике за висине и за ђаволе и за теоце, које начини. [*1 цар 12, 31.]
16. А за њима из свијех племена Израиљевијех који управише срце своје да траже Господа Бога Израиљева, дођоше у Јерусалим да принесу жртву Господу Богу отаца својих.
17. И тако утврдише царство Јудино, и укријепише Ровоама, сина Соломонова, за три године, јер за те три године хођаху путем Давидовијем и Соломоновијем.
18. А Ровоам се ожени Маелетом, кћерју Јеримота, сина Давидова, и Авихаилом, кћерју Есијава, сина Јесејева,
19. Која му роди синове: Јеуса и Самарију и Зама.
20. А послије ње ожени се Махом, кћерју Авесаломовом, која му роди Авију и Атаја и Зиву и Селомита.
21. А љубљаше Ровоам Маху кћер Авесаломову, већма од свијех жена својих и иноча својих; јер имаше осамнаест жена и шездесет иноча, и роди двадесет и осам синова и шездесет кћери.
22. И Ровоам постави Авију, сина Машина, поглаваром и кнезом над браћом његовом, јер га шћаше поставити царем.
23. И мудро радећи, растури све синове своје по свијем крајевима Јудинијем и Венијаминовијем, по свијем тврдијем градовима, и даде им хране изобила, и доведе им много жена."

  "2dn12": "---------------------------------
ДРУГА КЊИГА ДНЕВНИКА
Глава 12. 
Ровоама побјеђује Сисак, цар мисирски. Даља владавина и смрт.
---------------------------------
1. А кад Ровоам утврди царство и кад осили, *остави закон Господњи и сав Израиљ с њим. [*1 цар 14, 22-24.]
2. А пете године царовања Ровоамова дође Сисак, цар Мисирски, на Јерусалим, јер згријешише Господу,
3. С тисућу и двије стотине кола и са шездесет тисућа коњика, и не бјеше броја народу који дође с њим из Мисира, Лувејима, Сухејима и Хусејима.
4. И узе тврде градове Јудине и дође до Јерусалима.
5. Тада дође Семаја пророк к Ровоаму и кнезовима Јудинијем, који се бијаху скупили у Јерусалим од Сисака, и рече им: Овако вели Господ: Ви остависте мене, зато и ја остављам вас у руке Сисаку.
6. Тада се понизише кнезови Израиљеви и цар, и рекоше: Праведан је Господ.
7. А кад их видје Господ гдје се понизише, дође ријеч Господња Семаји говорећи: Понизише се, нећу их потрти, него ћу им сада дати избављење, и неће се излити јарост моја на Јерусалим преко Сисака.
8. Него ће му бити слуге да познаду шта је мени служити, шта ли служити царствима земаљским.
9. И тако дође Сисак, цар Мисирски, у Јерусалим и узе благо дома Господњега и благо дома царева, све то узе; узе и штитове златне које бјеше начинио Соломон;
10. И на њихово мјесто начини цар Ровоам штитове од мједи и предаде их старјешинама над стражарима који чувају врата дома царева.
11. И кад иђаше цар у дом Господњи, долажаху стражари и ношаху их, а послије их опет остављаху у ризницу стражарску.
12. Што се дакле понизи, одврати се од њега гњев Господњи, и не затре га сасвијем, јер још у Јуди бјеше добра.
13. И утврди се цар Ровоам у Јерусалиму, и царова; јер бијаше Ровоаму четрдесет и једна година кад се зацари, и седамнаест година царова у Јерусалиму граду, који изабра Господ између свијех племена Израиљевијех да ондје намјести име своје. А матери његовој бјеше име Нама, Амонка.
14. Али он чињаше зло, јер не управи срца својега да тражи Господа.
15. Али дјела Ровоамова, прва и пошљедња, нијесу ли записана у књизи пророка Семаје и видиоца *Ида, гдје се казују кољена а и ратови који бијаху једнако међу Ровоамом и Јеровоамом? [*2 дн 13, 22.]
16. И почину Ровоам код отаца својих, и би погребен у граду Давидову; а на његово се мјесто зацари Авија син његов."

  "2dn13": "---------------------------------
ДРУГА КЊИГА ДНЕВНИКА
Глава 13. 
Јудин цар Авија побјеђује Јеровоама Израиљевог.
---------------------------------
1. Године *осамнаесте царовања Јеровоамова зацари се Авија над Јудом. [*1 цар 15, 1-8.]
2. Три године царова у Јерусалиму. Матери му бјеше име Михаја, кћи Урилова, из Гаваје. А бијаше рат између Авије и Јеровоама.
3. И Авија изиде на бој с храбром војском, четири стотине тисућа изабранијех војника; а Јеровоам уврста према њему војску, осам стотина тисућа изабранијех храбријех војника.
4. И ста Авија наврх брда Семарајима у гори Јефремовој, и рече: Чујте ме, Јеровоаме и сав Израиљу!
5. Не требаше ли вам знати да је Господ Бог Израиљев предао Давиду царство над Израиљем довијека, њему и синовима његовијем, завјетом осољенијем?
6. Али уста Јеровоам, син Наватов, слуга Соломона, сина Давидова, и одврже се од господара својега.
7. И скупише се к њему људи празнови и неваљалци, и одапријеше се Ровоаму, сину Соломонову, који бијаше дијете и страшљива срца, те им се не одаприје.
8. Па ви сад велите да се опрете царству Господњему, које је у руку синова Давидовијех, јер вас је много и имате код себе златне теоце *које вам је начинио Јеровоам да су вам богови. [*1 цар 12, 28.]
9. *Нијесте ли отјерали свештенике Господње, синове Аронове, и Левите? И начинили себи свештенике као народи по другим земљама? Ко год дође да му се посвете руке с телетом и са седам овнова, постаје свештеник онима који нијесу богови.
10. Али с нама је Господ Бог, нити смо га оставили, а свештеници који служе Господу јесу синови Аронови, и Левити раде свој посао;
11. И пале Господу жртве паљенице свако јутро и свако вече, и каде мирисима, и хљебови постављени стоје на чистом столу, и пале се свако вече жишци на златном свијетњаку; јер држимо што је Господ Бог наш наредио, а ви га остависте,
12. Зато, ево, с нама је напријед Бог и свештеници његови *и трубе гласне да трубе противу вас. Синови Израиљеви, не војујте на Господа Бога отаца својих, јер нећете бити срећни. [*4 Мој 10, 3-8.]
13. Али Јеровоам заведе засједу да им зађу за леђа, и тако Јудејцима бијаху спријед једни, а с леђа засједа.
14. И кад се обазреше Јудејци, а то бој и спријед и састраг, те повикаше ка Господу, свештеници затрубише у трубе.
15. И народ Јудин опет повика, и кад викаше народ Јудин, разби Бог Јеровоама и свега Израиља пред Авијом и Јудом.
16. И побјегоше синови Израиљеви од Јуде, и даде их Бог њима у руке.
17. И поби их љуто Авија и народ његов, и паде од Израиља побијенијех пет стотина тисућа одабранијех људи.
18. Тако бише покорени синови Израиљеви у то вријеме, а синови Јудини осилише, јер се поуздаше у Господа Бога отаца својих.
19. И Авија потјера Јеровоама, и узе му градове Ветиљ и села његова, и Јесану и села њезина, и Ефрон и села његова.
20. И Јеровоам се више не опорави за живота Авијина; и удари га Господ, те умрије.
21. А Авија утврди се, и узе четрнаест жена, и роди двадесет и два сина и шеснаест кћери.
22. А остала дјела Авијина и путови његови и бесједе његове записане су у књизи пророка *Ида. [*2 дн 12, 15.]"

  "2dn14": "---------------------------------
ДРУГА КЊИГА ДНЕВНИКА
Глава 14. 
Јудин цар Аса обара идоле и побјеђује Етиопљане.
---------------------------------
1. А кад почину Авија код отаца својих и погребоше га у граду Давидову, зацари се на његово мјесто Аса, син његов. За његова времена почину земља десет година.
2. И чињаше *Аса што је добро и право пред Господом Богом његовијем. [* 1 цар 15, 9-12.]
3. Јер обори олтаре туђе и висине, и изломи ликове њихове и исијече лугове њихове.
4. И заповједи синовима Јудинијем да траже Господа Бога отаца својих и да извршују закон и заповијест његову.
5. Обори по свијем градовима Јудинијем висине и сунчане ликове, и почину царство за његова времена.
6. И сазида тврде градове у земљи Јудиној, јер земља бијаше у миру, нити бјеше рата с њим онијех година, јер му Господ даде мир.
7. И рече Јуди: Да сазидамо ове градове и да их опашемо зидом и кулама и вратима и пријеворницама док је земља наша; јер тражимо Господа Бога својега, тражисмо га и даде нам мир одсвуда. И тако зидаше, и бише срећни.
8. И имаше Аса војске триста тисућа од Јуде са штитовима и копљима, а од Венијамина двјеста и осамдесет тисућа са штитовима и луковима. Сви бијаху храбри војници.
9. И изиде на њих Зара Етиопљанин с тисућу тисућа војске и с триста кола, и дође до Марисе.
10. И Аса изиде преда њ; и уврсташе се војске у долини Сефати код Марисе.
11. И завапи Аса ка Господу Богу својему говорећи: Господе, *теби је ништа помоћи множини или нејакому; помози нам, Господе Боже наш, јер се у те уздамо, и у твоје име дођосмо на ово мноштво. Господе, ти си Бог наш, не дај да може што на те човјек. [*1 Сам 14, 6.]
12. И разби Господ Етиопљане пред Асом и пред Јудом, и побјегоше Етиопљани.
13. И тјера их Аса и народ који бијаше с њим све до Герара. И попадаше Етиопљани да их ниједан не оста жив, јер се сатрше пред Господом и пред војском његовом; и они однесоше плијен велик веома.
14. И побише све градове око Герара, јер дође на њих страх Господњи, и оплијенише све оне градове, јер бијаше у њима много плијена.
15. Побише и по становима пастирским људе, и одведоше много оваца и камила; и вратише се у Јерусалим."

  "2dn15": "---------------------------------
ДРУГА КЊИГА ДНЕВНИКА
Глава 15. 
Предсказање Азаријино. Цар Аса наставља истребљење идолопоклонства. Обнова савеза са Господом.
---------------------------------
1. Tада дух Божји дође на Азарију, сина Одидова,
2. Те отиде пред Асу и рече му: Чујте ме, Асо и све племе Јудино ц Венијаминово! Господ је с вама, јер сте ви с њим; и ако га устражите, наћи ћете га; ако ли га оставите, и он ће вас оставити.
3. *Дуго је Израиљ без правога Бога и без свештеника учитеља, и без закона. [*Ос 3, 4.]
4. А да су се у невољи својој обратили ка Господу Богу Израиљеву и *тражили га, нашли би га. [*Јер 29, 13, 14.]
5. Али у ово вријеме не може се на миру одлазити ни долазити; јер је немир велик међу свијем становницима земаљским;
6. И потиру народ један други, и градови један други, јер их Бог смете свакојаким невољама.
7. Зато ви будите храбри и немојте да вам клону руке, јер има плата за ваш труд.
8. А кад чу Аса те ријечи и пророштво пророка Одида, охрабри се и истријеби гадне богове из све земље Јудине и Венијаминове и из градова које бјеше узео у гори Јефремовој, и понови олтар Господњи који бијаше пред тријемом Господњим.
9. Потом сазва све племе Јудино и Венијаминово и дошљаке који бијаху код њих од Јефрема и Манасије и Симеона, јер их много пребјеже к њему из народа Израиљева кад видјеше да је Господ Бог његов с њим.
10. И искупише се у Јерусалим трећега мјесеца петнаесте године царовања Асина.
11. И у онај дан принесоше Господу жртве од плијена који догнаше, седам стотина волова и седам тисућа оваца.
12. И ухватише вјеру да траже Господа Бога отаца својих свијем срцем својим и свом душом својом;
13. А ко год не би тражио Господа Бога Израиљева, да се погуби, био мали или велики, човјек или жена.
14. И заклеше се Господу гласом великим и уз кликовање и уз трубе и рогове.
15. И радоваше се сав народ Јудин због те заклетве, јер из свега срца својега заклеше се, и од све воље своје тражише га и нађоше га; и *Господ им даде мир одсвуда. [*2 дн 14, 5, 6; 20, 30]
16. *Још и Маху, матер своју, сврже Аса с власти, јер бјеше начинила у лугу идола; и Аса обали идола њезина и изломи га и сажеже на потоку Кедрону. [*1 цар 15, 13.]
17. Али висине не бише оборене у Израиљу, али срце Асино бјеше право свега вијека његова.
18. И унесе у дом Божји што бјеше посветио отац његов и што бјеше сам посветио, сребро и злато и судове.
19. И не би рата до тридесет пете године царовања Асина."

  "2dn16": "---------------------------------
ДРУГА КЊИГА ДНЕВНИКА
Глава 16. 
Аса се, кад му запријети Васа, цар Израиљев, гријеши о Господа и његовога пророка. Смрт његова.
---------------------------------
1. Године тридесет шесте царовања Асина изиде *Васа, цар Израиљев, на Јуду и стаде зидати Раму да не да никому отићи к Аси, цару Јудину, ни од њега доћи. [*1 цар 15, 17-24.]
2. Тада узе Аса сребро и злато из ризница дома Господњега и дома царева, и посла Вен-Ададу, цару Сирскому, који живљаше у Дамаску, и поручи:
3. Вјера је између мене и тебе, између оца мојега и оца твојега, ево, шаљем ти сребра и злата, хајде поквари вјеру коју имаш с Васом, царем Израиљевијем, еда би отишао од мене.
4. И послуша Вен-Адад цара Асу, и посла војводе своје на градове Израиљеве, и освојише Ијон и Дан и Авел-Мајим и све градове Нефталимове у којима бијаху житнице.
5. А кад Васа то чу, преста зидати Раму и остави дјело своје.
6. Тада цар Аса узе сав народ Јудин, те однесоше камење из Раме и дрво, чим зидаше Васа, и од њега сазида Гавају и Миспу.
7. А у то вријеме дође Ананије видјелац к Аси, цару Јудину, и рече му: *Што си се поуздао у цара Сирскога, а нијеси се поуздао у Господа Бога својега, зато се војска цара Сирскога измаче из твојих руку. [*Јер 17, 5.]
8. *Нијесу ли Етиопљани и Лувеји имали велике војске с врло много кола и коњика? Па кад си се поуздао у Господа даде ти их у руке. [*2 дн 14, 9.]
9. Јер очи Господње гледају по свој земљи да би показивао силу своју према онима којима је срце цијело према њему. Лудо си у том радио; зато ће одселе бити ратови на те.
10. Тада се Аса разгњеви на пророка *и врже га у тамницу, јер се расрди на њ за то; и потлачи Аса неке из народа у то вријеме. [*2 дн 18, 26; Мт 14, 3.]
11. Али, гле, *дјела Асина, прва и пошљедња, ено записана су у књизи о царевима Јудинијем и Израиљевијем. [*1 цар 15, 23.]
12. И разбоље се Аса тридесет девете године царовања својега од ногу, и болест његова би врло тешка, али ни у болести својој не тражи Господа него љекаре.
13. И тако почину Аса код отаца својих, и умрије четрдесет прве године царовања својега.
14. И погребоше га у гробу његову, који ископа себи у граду Давидову, и метнуше га на постељу коју бјеше напунио мирисавијех ствари и масти зготовљенијех вјештином апотекарском, и *спалише му их врло много. [*2 дн 21, 19; Јер 34, 5.]"

  "2dn17": "---------------------------------
ДРУГА КЊИГА ДНЕВНИКА
Глава 17. 
Благочестива и благословена влада Јудиног цара Јосафата.
---------------------------------
1. Тада се зацари *Јосафат, син његов, на његово мјесто, и укрепи се на Израиља. [*1 цар 15, 24.]
2. И понамјешта војску по свијем тврдијем градовима Јудинијем, и понамјешта страже по земљи Јудиној и по градовима Јефремовијем, које задоби Аса, отац његов.
3. И бијаше Господ с Јосафатом, јер хођаше правијем путовима Давида, оца својега, и не тражаше Вала.
4. Него Бога оца својега тражаше и по заповијестима његовијем хођаше, и не чињаше као синови Израиљеви.
5. Зато утврди Господ царство у руци његовој, и сав народ Јудин даваше даре Јосафату, *те имаше велико благо и славу. [*2 дн 18, 1.]
6. И срце се његово ослободи на путовима Господњим, те још обори висине и лугове у Јудеји.
7. И треће године свога царовања посла кнезове своје Вен-Аила и Овадију и Захарију и Натанаила и Михеју да уче по градовима Јудинијем;
8. И с њима Левите: Семају и Натанију и Зевадију и Асаила и Семирамота и Јонатана и Адонију и Товију и Тов-Адонију, Левите, и с њима Елисаму и Јорама, свештенике.
9. И учаху по Јудеји имајући при себи књигу закона Господњега и прохођаху све градове Јудине учећи народ.
10. И дође страх Господњи на сва царства по земљама око Јуде, те не војеваше на Јосафата.
11. И сами Филистеји доношаху Јосафату даре и данак у новцу; и Арапи догоњаху му стоку, по седам тисућа и седам стотина овнова и по седам тисућа и седам стотина јараца.
12. Тако напредоваше Јосафат и подиже се веома; и сазида у Јудеји куле и градове за житнице.
13. И имаше много добра по градовима Јудинијем, и војника, храбријех јунака у Јерусалиму.
14. А ово је број њихов по домовима отаца њиховијех; од Јуде тисућници: Адна, војвода, с којим бијаше три стотине тисућа храбријех јунака.
15. А за њим Јоанам, војвода, с којим бијаше двјеста и осамдесет тисућа;
16. А за њим Амасија, син Зихријев, који се драговољно даде Господу, и с ким бијаше двјеста тисућа храбријех јунака.
17. А од Венијамина: храбри јунак Елијада, с којим бијаше двјеста тисућа наоружанијех луком и штитом;
18. А за њим Јозавад, с којим бијаше сто и осамдесет тисућа наоружанијех за бој.
19. Ови служаху цару осим онијех које понамјешта цар по тврдијем градовима у свој земљи Јудиној."

  "2dn18": "---------------------------------
ДРУГА КЊИГА ДНЕВНИКА
Глава 18. 
Поход Јосафатов са Ахавом на Сиријце. Михеј предсказује пропаст. Ахавова погибао. (уп. 1 цар 22)
---------------------------------
1. И Јосафат, *имајући велико благо и славу, опријатељи се с Ахавом. [*2 дн 17, 5.]
2. И послије неколико година отиде к Ахаву у Самарију; и накла му Ахав много оваца и волова и народу који бијаше с њим, и наговараше га да пође на Рамот Галадски.
3. И рече Ахав, цар Израиљев, Јосафату, цару Јудину: Хоћеш ли ићи са мном на Рамот Галадски? А он рече: Ја као ти, народ мој као твој народ; хоћемо с тобом на војску.
4. Још рече Јосафат цару Израиљеву: Питај данас шта ће Господ рећи.
5. Тада сазва цар Израиљев пророке своје, четири стотине људи, и рече им: Хоћемо ли ићи на војску на Рамот Галадски, или ћу се оканити? А они рекоше: Иди, јер ће га Господ дати у руке цару.
6. А Јосафат рече: Има ли ту још који пророк Господњи да га питамо?
7. А цар рече Јосафату: Има још један човјек преко којега бисмо могли упитати Господа; али ја мрзим на њ, јер ми не прориче добра него свагда зло; то је Михеја, син Јемлин. А Јосафат рече: Нека цар не говори тако.
8. Тада цар Израиљев дозва једнога дворанина и рече му: Брже доведи Михеју, сина Јемлина.
9. А цар Израиљев и Јосафат, цар Јудин, сјеђаху сваки на свом пријестолу обучени у царске хаљине, сјеђаху на пољани код врата Самаријских, и сви пророци пророковаху пред њима.
10. И Седекија, син Хананин, начини себи гвоздене рогове и рече: Овако вели Господ: Овијем ћеш бити Сирце докле их не истријебиш.
11. Тако и сви пророци пророковаху говорећи: Иди на Рамот Галадски и бићеш срећан, јер ће га Господ предати цару у руке.
12. А посланик који отиде да дозове Михеју, рече му говорећи: Ево, пророци проричу сви једнијем гласом добро цару; нека и твоја ријеч буде као њихова, и говори добро.
13. А Михеја рече: Тако да је жив Господ, говорићу оно што рече Бог мој.
14. И кад дође к цару, рече му цар: Михеја! Хоћемо ли ићи на војску на Рамот Галадски, или ћу се оканити? А он рече: Идите, бићете срећни, и даће вам се у руке.
15. А цар му рече: Колико ћу те пута заклињати да ми не говориш него истину у име Господње?
16. Тада рече: Видио сам сав народ Израиљев разасут по планинама као овце које немају пастира, јер рече Господ: Ови немају господара, нека се врате свак својој кући с миром.
17. Тада рече цар Израиљев Јосафату: Нијесам ли ти рекао да ми неће пророковати добра него зло?
18. А Михеја рече: Зато чујте ријеч Господњу; видјех Господа гдје сједи на пријестолу свом, а сва војска небеска стајаше му с десне и с лијеве стране;
19. И Господ рече: Ко ће преварити Ахава, цара Израиљева, да отиде и падне код Рамота Галадскога? Још рече: Један рече ово, а други оно.
20. Тада изиде један дух и ставши пред Господа, рече: Ја ћу га преварити. А Господ му рече: Како?
21. Одговори: Изићи ћу и бићу лажљив дух у устима свијех пророка његовијех. А Господ му рече: Преварићеш га и надвладаћеш, иди учини тако.
22. Зато сада, ето, Господ је метнуо лажљив дух у уста тијем пророцима твојим; а Господ је изрекао зло по те.
23. Тада приступи Седекија, син Хананин, и удари Михеју по образу говорећи: Којим је путем отишао дух Господњи од мене да говори с тобом?
24. А Михеја му рече: Ето, видјећеш у онај дан кад отидеш у најтајнију клијет да се сакријеш.
25. Тада цар Израиљев рече: Ухватите Михеју и одведите га к Амону, заповједнику градском, и к Јоасу, сину цареву.
26. И реците им: Овако вели цар: *Метните овога у тамницу, а дајите му по мало хљеба и по мало воде докле се не вратим у миру. [*2 дн 16, 10.]
27. А Михеја рече: Ако се вратиш у миру, није Господ говорио преко мене. Још рече: Чујте, сви народи!
28. И отиде цар Израиљев с Јосафатом, царем Јудинијем, на Рамот Галадски.
29. И рече цар Израиљев Јосафату: Ја ћу се преобући кад пођем у бој, а ти обуци своје одијело. И преобуче се цар Израиљев, и отидоше у бој.
30. А цар Сирски заповједи војводама од кола својих говорећи: Не ударајте ни на малога ни на великога, него на самога цара Израиљева.
31. А кад војводе од кола видјеше Јосафата, рекоше: То је цар Израиљев. И окренуше се на њ да ударе. Али Јосафат повика, и Господ му поможе; и одврати их Бог од њега.
32. Јер видјевши војводе од кола да није цар Израиљев, одступише од њега.
33. А један застријели из лука нагоном и устријели цара Израиљева гдје спуча оклоп. А он рече својему возачу: Савиј руком својом и извези ме из боја, јер сам рањен.
34. И бој би жесток онога дана, а цар Израиљев заоста на колима својим према Сирцима до вечера, и умрије о сунчаном заходу."

  "2dn19": "---------------------------------
ДРУГА КЊИГА ДНЕВНИКА
Глава 19. 
Јосафат покаран од видјеоца Јуја због пријатељства с Ахавом; враћа народ Господу и уређује судство.
---------------------------------
1. А кад се Јосафат, цар Јудин, враћаше с миром кући својој у Јерусалим,
2. Изиде преда њ Јуј, син Ананијев, видјелац, и рече Јосафату: Безбожнику ли помажеш, и оне који мрзе на Господа љубиш? Зато се подигао на те гњев Господњи.
3. Али се *нашло добра на теби што си истријебио лугове из земље и што си управио срце своје да тражиш Бога. [*2 дн 17, 4, 6.]
4. Потом Јосафат сјеђаше у Јерусалиму, и опет прође по народу од Вирсавеје до горе Јефремове, и поврати их ка Господу Богу отаца њиховијех.
5. И постави судије у земљи по свијем тврдијем градовима Јудинијем, у сваком граду.
6. И рече судијама: Гледајте шта ћете радити, јер нећете судити за човјека него за Господа, који је с вама кад судите.
7. Зато нека буде *страх Господњи у вама; пазите и радите, † јер у Господа Бога нашега нема неправде, нити гледа ко је ко, нити прима поклона. [*2 Мој 18, 21; † 5 Мој 10, 17; Рим 2, 11.]
8. Такођер и у Јерусалиму постави Јосафат од Левита и свештеника и главара домова отачких у Израиљу за судове Господње и за распре; јер долажаху опет у Јерусалим.
9. И заповједи им говорећи: Тако радите у страху Господњем, вјерно и цијела срца.
10. И у свакој парници која дође к вама од браће ваше што сједе по градовима својим, да расудите између крви и крви, између закона и заповијести, између уредаба и судова, обавијестите их да не би гријешили Господу, да не би дошао гњев његов на вас и на браћу вашу; тако чините, те нећете згријешити.
11. И, ево, Амарија, поглавар свештенички, биће над вама у свијем пословима Господњим, а Завдија, син Исмаилов, вођ дома Јудина у свијем пословима царским; такођер Левити управитељи биће уз вас. Будите слободни, и радите, и Господ ће бити с добријем."

  "2dn20": "---------------------------------
ДРУГА КЊИГА ДНЕВНИКА
Глава 20. 
Јосафатова побједа над Амонцима и Моавцима. Његов савез са Израиљевим царем Охозијом.
---------------------------------
1. А послије тога синови Моавови и синови Амонови и с њима који живе међу синовима Амоновијем, дођоше да војују на Јосафата.
2. И дођоше те јавише Јосафату говорећи: Иде на те велико мноштво испреко мора, из Сирије; и ено их у Асасон-Тамару, а то је Ен-Гад.
3. А Јосафат се уплаши и обрати лице своје да тражи Господа, и огласи пост по свој земљи Јудиној.
4. И скупише се сви синови Јудини да траже Господа, и из свијех градова Јудинијех дођоше да траже Господа.
5. Тада стаде Јосафат у збору Јудину и Јерусалимском у дому Господњем пред тријемом новијем,
6. И рече: Господе Боже отаца наших! Нијеси ли ти Бог на небу и владаш свијем царствима народнијем? *Није ли у твојој руци моћ и сила да ти нико не може одољети? [*1 дн 29, 12.]
7. Нијеси ли ти, Боже наш, одагнао становнике ове земље испред народа својега Израиља, и дао је навијек сјемену Аврама, пријатеља својега?
8. Те се населише у њој и саградише ти у њој светињу за име твоје говорећи:
9. *Кад нас задеси какво зло, мач освјетни или помор или глад, стаћемо пред овијем домом и пред тобом, јер је име твоје у овом дому, и вапићемо теби у невољи својој, услиши и избави. [*2 дн 6, 28-30.]
10. А сад, ево, синови Амонови и Моавови и они из горе Сира, *кроз које нијеси дао синовима Израиљевијем проћи кад иђаху из земље Мисирске, него их обидоше и не истријебише; [*5 Мој 2, 4, 9, 19.]
11. А, ево, они нам враћају дошавши да нас истјерају из нашљедства твојега, које си нам предао.
12. Боже наш, зар им нећеш судити? Јер у нама нема снаге да се опремо томе мноштву великом, које иде на нас, нити ми знамо што бисмо чинили, него су очи наше упрте у те.
13. А сви синови Јудини стајаху пред Господом, и дјеца њихова, жене њихове и синови њихови.
14. Тада сиђе дух Господњи усред збора на Јазила, сина Захарије, сина Венаје, сина Јеила, сина Матанијина, Левита између синова Асафовијех,
15. И рече: Слушајте, сви синови Јудини и Јерусалимљани, и ти царе Јосафате, овако вам вели Господ: *Не бојте се и не плашите се тога мноштва великога, јер није ваш рат него Божји. [*2 Мој 14, 14.]
16. Сјутра изидите на њих; они ће поћи уз брдо Зис, и наћи ћете их накрај потока према пустињи Јеруилу.
17. Не треба вида се бијете у овом боју; поставите се, стојте, па гледајте како ће вас избавити Господ, Јудо и Јерусалиме! Не бојте се и не плашите се, сјутра изидите пред њих, и Господ ће бити с вама.
18. Тада се Јосафат сави лицем к земљи, и сви Јудејци и Јерусалимљани падоше пред Господом, и поклонише се Господу.
19. А Левити од синова Катовијех и од синова Корејевијех усташе, те хвалише Господа Бога Израиљева гласом веома високим.
20. А ујутру уставши рано, изидоше у пустињу Текујску; а кад излажаху, стаде Јосафат и рече: Чујте ме, Јудејци и Јерусалимљани: Вјерујте Господу Богу својему и бићете јаки, вјерујте пророцима његовијем и бићете срећни.
21. И тако договорив се с народом, постави пјеваче Господње да хвале свету красоту идући пред војском и говорећи: Хвалите Господа, јер је довијека милост његова.
22. А кад почеше пјесму и хвалу, *обрати Господ засједу на синове Амонове и синове Моавове и на оне из горе Сира, који изидоше на Јуду, те се разбише. [*1 Сам 14, 20.]
23. Јер синови Амонови и Моавови усташе на оне из горе Сира да их побију и потру; и кад побише оне из горе Сира, ударише једни на друге, те се потрше.
24. А кад Јуда дође до стражаре према пустињи и погледа на мноштво, а то мртва тјелеса леже по земљи, и ниједан не бјеше остао жив.
25. Зато дође Јосафат с народом својим да покупе плијен; и нађоше код њих много блага и драгоценијех накита на мртвацима, и наплијенише да већ не могоше носити; три дана купише плијен, јер га бјеше много.
26. А четврти дан скупише се у Долини благословној, јер ондје благословише Господа; зато се прозва мјесто Долина Благословена до данас.
27. Потом окренуше сви Јудејци и Јерусалимљани и Јосафат пред њима да се врате у Јерусалим с весељем, јер их овесели Господ непријатељима њиховијем.
28. И дођоше у Јерусалим са псалтирима и гуслама и трубама у дом Господњи.
29. И страх Божји дође на сва царства земаљска кад чуше да је Господ војевао на непријатеље Израиљеве.
30. И тако се смири царство Јосафатово, *јер му Бог његов даде мир одсвуда. [*2 дн 15, 15.]
31. *И цароваше Јосафат над Јудом; тридесет и пет година бијаше му кад поче царовати, и царова двадесет и пет година у Јерусалиму. Матери му бјеше име Азува, кћи Силејева. [*1 цар 22, 41-50.]
32. И хођаше путем оца својега Асе, нити зађе с њега, чинећи што је право пред Господом.
33. Али висине не бише оборене, јер још не бјеше народ управио срца својега к Богу отаца својих.
34. А остала дјела Јосафатова, прва и пошљедња, ено, записана су у књизи Јуја, сина Ананијева, која је стављенау књигу о царевима Израиљевијем.
35. Потом здружи се Јосафат, цар Јудин, с *Охозијом, царем Израиљевијем, који чињаше безакоња. [*1 цар 22, 52-54.]
36. А здружи се с њим зато да начине лађе да иду у Тарсис; и начинише лађе у Есион-Гаверу.
37. Тада пророкова Елијезер, син Додавин, из Марисе за Јосафата говорећи: Што си се здружио с Охозијом, зато Господ разметну дјела твоја. И разбише се лађе и не могоше ићи у Тарсис."

  "2dn21": "---------------------------------
ДРУГА КЊИГА ДНЕВНИКА
Глава 21. 
Безбожна владавина Јорама Јудиног; Едом се одмеће; предсказање пророка Илије; смрт Јорамова. (уп. 1 цар 22, 51; 2 цар 8, 16-22)
---------------------------------
1. Потом почину Јосафат код отаца својих, и би погребен код отаца својих у граду Давидову; а на његово се мјесто зацари Јорам, син његов.
2. А браћа му, синови Јосафатови, бијаху: Азарија и Јехило и Захарија и Азарија и Михаило и Сефатија; ти сви бијаху синови Јосафата, цара Израиљева.
3. И отац им даде велике дарове, сребра и злата и заклада с тврдијем градовима у земљи Јудиној; царство, пак, даде Јораму, јер бјеше првенац.
4. А Јорам ступив на царство оца својега и утврдив се, поби сву браћу своју мачем и неке кнезове Израиљеве.
5. Имаше Јорам тридесет и двије године кад се зацари, и царова осам година у Јерусалиму.
6. И хођаше путем царева Израиљевијех, као што чињаше дом Ахавов, јер се ожени кћерју Ахавовом; и чињаше што је зло пред Господом.
7. *Али Господ не хтје затрти дома Давидова због завјета који учини с Давидом и што му бјеше рекао да ће дати видјело њему и синовима његовијем увијек. [*2 Сам 7, 12; 1 цар 11, 36; Пс 132, 11.]
8. За његова времена одврже се Едом да не буде под Јудом, и поставише себи цара.
9. Зато отиде Јорам с војводама својим и са свијем колима својим; и уста ноћу, те поби Едомце који га бијаху опколили, и заповједнике од кола.
10. Ипак се одвргоше Едомци да не буду под Јудом до данас. У исто вријеме одврже се и Ливна да не буде под њим, јер остави Господа Бога отаца својих.
11. Још и висине начини по брдима Јудинијем, и наведе на прељубу Јерусалимљане и преласти Јуду.
12. Тада му дође књига од Илије пророка, гдје му говораше: Овако вели Господ Бог Давида оца твојега: Што нијеси ходио путовима Јосафата, оца својега, и путовима Асе, цара Јудина,
13. Него си ходио путем царева Израиљевијех и навео си на прељубу Јуду и Јерусалимљане, као што је дом Ахавов навео на прељубу Израиља, и још си побио браћу своју, дом оца својега, боље од себе,
14. Ево, Господ ће ударити великим злом народ твој и синове твоје и жене твоје и све што имаш.
15. И ти ћеш боловати тешко, од болести у цријевима, да ће ти цријева изаћи од болести, која ће трајати двије године.
16. И тако подиже Господ на Јорама дух Филистејима и Арапима који живе од Етиопљана.
17. И они, дошавши на земљу Јудину, продријеше у њу и однесоше све благо што се нађе у дому цареву, и синове његове и жене његове, да му не оста ниједан син осим Јоахаза, најмлађега сина његова.
18. И послије свега тога удари га Господ болешћу у цријевима, којој не бјеше лијека.
19. И дан по дан пролажаше, и кад се навршише двије године, изидоше му цријева с болешћу и умрије од тешких болова, и народ му не пали мириса *као што је чинио оцима његовијем. [*2 дн 16, 14.]
20. Имаше тридесет и двије године кад поче царовати, и царова осам година у Јерусалиму, и премину да нико не зажали за њим; и погребоше га у граду Давидову, али не у гробу царском."

  "2dn22": "---------------------------------
ДРУГА КЊИГА ДНЕВНИКА
Глава 22. 
Охозијина рђава владавина и пропаст. Освета његове мајке Готолије. (уп. 2 цар 8, 25-29)
---------------------------------
1. А Јерусалимљани зацарише на његово мјесто Охозију, најмлађега сина његова, јер старије све поби чета која дође с Арапима у око; и тако Охозија, син Јорамов, поста цар Јудин.
2. Имаше Охозија четрдесет и двије године кад поче царовати, и царова годину дана у Јерусалиму. Матери му бјеше име Готолија, кћи Амријева.
3. И он хођаше путовима дома Ахавова, јер га мати наговараше на зла дјела.
4. И чињаше што је зло пред Господом као дом Ахавов; јер му они бијаху савјетници по смрти оца његова на погибао његову.
5. И по њихову свјету ходећи, изиде с Јорамом, сином Ахавовијем, царем Израиљевијем, на војску на Азаила, цара Сирскога, у Рамот Галадски; и ондје Сирци ранише Јорама.
6. А он се врати да се лијечи у Језраелу од рана које му задаше у Рами, кад се бијаше с Азаилом, царем Сирским. А Азарија, син Јорамов, цар Јудин, дође у Језраел да види Јорама, сина Ахавова, јер бијаше болестан.
7. Али бијаше од Бога на пропаст Охозији што дође к Јораму; јер дошав отиде с Јорамом на Јуја, сина Нимсијина, *којега Господ помаза да истријеби дом Ахавов. [*2 цар 9, 6.]
8. *Јер кад Јуј извршиваше освету на дому Ахавову, нађе кнезове Јудине и синове браће Охозијине, који служаху Охозији, и погуби их. [*2 цар 10, 13, 12-14.]
9. *Потом потражи Охозију, и ухватише га кад се кријаше у Самарији, и доведавши га к Јују, погубише га, и погребоше га; јер рекоше: Син је Јосафата који је тражио Господа свијем срцем својим. И тако не би никога од дома Охозијина који би могао бити цар. [*2 цар 9, 27-29.]
10. Зато *Готолија, мати Охозијина, видјевши да јој син погибе, уста и поби све царско сјеме дома Јудина. [*2 цар 11, 1.]
11. Али Јосавета, кћи царева, узе Јоаса, сина Охозијина, и украде га између синова царевијех које убијаху; и сакри га с дојкињом његовом у ложницу. И тако Јосавета, кћи цара Јорама, жена Јодаја свештеника, сакри га од Готолије, јер бијаше сестра Охозијина, те га не уби.
12. И бијаше с њима сакривен у дому Божијем шест година; а Готолија цароваше у земљи."

  "2dn23": "---------------------------------
ДРУГА КЊИГА ДНЕВНИКА
Глава 23. 
Свештеник Јодај помазује Јоаса за цара; Готолија погубљена и раскопан дом Валов.
---------------------------------
1. А *седме године ослободи се Јодај, и узе к себи стотинике Азарију, сина Јероамова, и Исмаила, сина Јоананова, и Азарију, сина Овидова, и Масију, сина Адајева, и Елисафата, сина Зихријева, и ухвати вјеру с њима, [*2 цар 11, 4 и даље.]
2. Те пролазећи земљу Јудину, сабраше Левите из свијех градова Јудинијех и главаре породица отачких у Израиљу, и дођоше у Јерусалим.
3. И сав збор учини вјеру у дому Божијем с царем; и Јодај им рече: Ево, син ће царев царовати, као што је рекао Господ за синове Давидове.
4. Ово учините: Трећина вас који долазите у суботу између свештеника и Левита нека буду вратари на прагу;
5. А друга трећина нека буде у царском двору; а остала трећина на вратима од темеља, а сав народ у тријемовима дома Господњега.
6. Нико да не улази у дом Господњи осим свештеника и онијех Левита који служе; они нека улазе, јер су посвећени, а сав народ нека чини што је Господ заповједио да чини.
7. И Левити нека опколе цара сваки с оружјем својим у руци; и ко би год ушао у дом, да се погуби; и будите уз цара кад стане улазити и излазити.
8. И учинише Левити и сав народ Јудин све што заповједи свештеник Јодај; и узеше сваки своје људе који долажаху у суботу и који одлажаху у суботу; јер Јодај свештеник не отпусти редова.
9. И даде Јодај свештеник стотиницима копља и штитове и штитиће цара Давида што бијаху у дому Божијем.
10. И постави сав народ све с оружјем у руку, од десне стране дома до лијеве према олтару и према дому, око цара.
11. Тада изведоше сина царева и метнуше му на главу вијенац, и даше му свједочанство и зацарише га, и Јодај и синови његови помазаше га и рекоше: Да живи цар!
12. А кад Готолија чу вику народа који се стјецаше и хваљаше цара, дође к народу у дом Господњи.
13. И погледа и, гле, цар стајаше код својега ступа на уласку, а кнезови и трубе око цара, и сав народ земаљски радоваше се и трубе трубљаху и пјевачи пјеваху уз оруђа музичка и они који почињаху у пјевању. Тада раздрије Готолија хаљине своје и повика: Буна! Буна!
14. А Јодај свештеник заповједи да изиду стотиници који бијаху над војском, и рече им: Изведите је из врста напоље, и ко пође за њом нека се погуби мачем; јер рече свештеник: Немојте је убити у дому Господњем.
15. И начинише јој мјесто, те отиде како се иде вратима коњским у дом царев, и ондје је погубише.
16. Тада Јодај учини вјеру међу собом и свијем народом и царем да ће бити народ Господњи.
17. Потом сав народ отиде у дом Валов и раскопаше га, и олтаре његове и ликове његове изломише, а Матана, свештеника Валова, убише пред олтарима.
18. И Јодај уреди опет службу у дому Господњем међу свештеницима и Левитима, које Давид бјеше одредио дому Господњему да би приносили жртве паљенице Господу, као што пише у закону Мојсијеву, с весељем и пјесмама, по наредби Давидовој.
19. Постави и вратаре на вратима дома Господњега да не би улазио нечист ода што му драго.
20. И узе стотинике и знатније људе и који управљаху народом, сав народ земаљски, и изведе цара из дома Господњега и уђоше високим вратима у дом царски, и посадише цара на царски пријесто.
21. И радоваше се сав народ земаљски, и град се умири кад Готолију убише мачем."

  "2dn24": "---------------------------------
ДРУГА КЊИГА ДНЕВНИКА
Глава 24. 
Добра дјела Јоасова, опрема храма, идолопоклонство, казна и смрт. (уп. 2 цар 12, 1-7)
---------------------------------
1. Бијаше Јоасу седам година кад се зацари, и царова четрдесет година у Јерусалиму. Матери му бјеше име Сивија из Вирсавеје.
2. И чињаше Јоас што је право пред Господом докле год бијаше жив Јодај свештеник.
3. И Јодај га ожени двјема женама, те роди синове и кћери.
4. Потом Јоас науми да оправи дом Господњи.
5. И сазва свештенике и Левите, па им рече: Пођите по градовима Јудинијем и купите од свега Израиља новаца да се оправља дом Бога вашега од године до године, и ви похитајте с тијем. Али не хтјеше Левити.
6. Зато цар дозва Јодаја, поглавара, и рече му: Зашто не настојиш да Левити доносе из Јудеје и Јерусалима прилоге *које је наредио Мојсије слуга Господњи збору Израиљеву на шатор од састанка? [*2 Мој 30, 12.]
7. Јер безбожна Готолија и синови њезини оплијенише дом Господњи и све ствари посвећене дому Господњему обратише на Вале.
8. И тако заповједи цар, те начинише ковчег и метнуше га на врата дома Господњега споља.
9. И огласише по Јудеји и по Јерусалиму да доносе Господу прилог *који је наредио Мојсије слуга Божји Израиљу у пустињи. [*2 дн 24, 6.]
10. И обрадоваше се кнезови и сав народ, и доносећи метаху у ковчег докле се не сврши.
11. И кад доношаху Левити ковчег, по заповијести царевој, *видјевши да има много новаца, долажаше писар царев и посланик поглавара свештеничкога, те изручиваху ковчег, потом га опет одношаху и остављаху на његово мјесто; и тако чињаху сваки дан, и накупише много новаца. [*2 цар 12, 10.]
12. И даваше га цар Јодај настојницима над послом око дома Господњега, а они наимаху каменаре и дрводјеље да се обнови дом Господњи, и коваче који раде од гвожђа и од мједи, да се оправи дом Господњи.
13. И пословаху посленици, и оправљање напредоваше под њиховијем рукама, те повратише дому Божијему обличје његово, и утврдише га.
14. А кад свршише, донесоше пред цара и Јодаја новце што претекоше; и од тога начини судове за дом Господњи, судове за службу и за жртве, и кадионице, и друге судове златне и сребрне. И тако приношаху жртве паљенице у дому Господњем једнако свега вијека Јодајева.
15. Потом, *остарјевши, Јодај сит живота умрије; сто и тридесет година бјеше му кад умрије. [*1 дн 29, 28.]
16. И погребоше га у граду Давидову код царева; јер чињаше добро у Израиљу и Богу и дому његову.
17. А кад умрије Јодај, дођоше кнезови Јудини и поклонише се цару; тада их послуша цар,
18. Те оставише дом Господа Бога отаца својих и стадоше служити луговима и идолима; и подиже се гњев Господњи на Јуду и на Јерусалим за тај гријех њихов.
19. И слаше им пророке да их врате ка Господу, и они им сведочаху, али их не послушаше.
20. И дође дух Господњи на Захарију, сина Јодаја свештеника, те стаде више народа и рече им: Овако вели Бог: Зашто преступате заповијести Господње? Нећете бити срећни што остависте Господа, зато и он вас остави.
21. А они се побунише на њ, *и засуше га камењем, по заповијести царевој, у тријему дома Господњега. [*Мт 23, 35.]
22. И не опомену се цар Јоас милости коју му учини Јодај, отац његов, него уби сина његова; а он умирући рече: Господ нека види и тражи.
23. А кад прође година, подиже се на њ војска Сирска и уђе у земљу Јудејску и у Јерусалим, и побише по народу све кнезове народне, и сав плијен од њих послаше цару у Дамасак.
24. Ако и мала бјеше војска Сирска која дође, ипак Господ даде у руке њихове врло велику војску, јер бјеху оставили Господа Бога отаца својих. И тако на Јоасу извршише суд.
25. А кад отидоше од њега, оставивши га у тешкој болести, побунише се на њ слуге његове за крв синова Јодаја свештеника, и убише га на постељи његовој, те погибе; и погребоше га у граду Давидову, али га не погребоше у гробовима царским.
26. А ово су што се побунише на њ: Завад, син Симеате Амонке, и Јозавад, син Симрите Моавке.
27. А о синовима његовијем и о великој порези што би под њим, и о грађењу дома Божијега, ето, записано је у књизи о царевима. А зацари се на његово мјесто Амасија, син његов."

  "2dn25": "---------------------------------
ДРУГА КЊИГА ДНЕВНИКА
Глава 25. 
Амасија, цар Јудин. Побједа над Сиријом, гордост и смрт. (уп. 2 цар 14, 1-20)
---------------------------------
1. Бијаше Амасији двадесет и пет година кад поче царовати, и царова двадесет и девет година у Јерусалиму. Матери му бјеше име Јоадана из Јерусалима.
2. Он чињаше што је право пред Господом, али не цијелијем срцем.
3. И кад се утврди у царству, поби слуге своје који убише цара, оца његова.
4. Али синова њиховијех не погуби, него учини како пише у закону, у књизи Мојсијевој, гдје је заповједио Господ говорећи: *Оцеви да не гину за синове, ни синови за оцеве, него сваки за свој гријех нека гине. [*5 Мој 24, 16.]
5. Иза тога скупи Амасија народ Јудин, и постави по домовима отачким тисућнике и стотинике по свој земљи Јудиној и Венијаминовој, и изброји их од двадесет година и више, и нађе их триста тисућа војника изабранијех који ношаху копље и штит.
6. И још најми између Израиљаца сто тисућа храбријех људи за сто таланата сребра.
7. Али дође му човјек Божји и рече: Царе, да не иде с тобом војска Израиљска, јер Господ није с Израиљцима, нити са синовима Јефремовијем.
8. Него иди ти и буди храбар у боју; иначе ће те оборити Бог пред непријатељем, јер Бог може и помоћи и оборити.
9. Тада рече Амасија човјеку Божијему: А шта ће бити од сто таланата што сам дао војсци Израиљевој? А човјек Божји рече: Има Господ да ти да више од тога.
10. И тако одвоји Амасија војску што му бјеше дошла од Јефрема да отиду у своје мјесто; а они се врло расрдише на Јуду и вратише се у своје мјесто с великим гњевом.
11. А Амасија ослободивши се поведе народ свој и отиде у Слану долину, и поби десет тисућа синова Сировијех;
12. И десет тисућа живијех заробише Јудејци; и одведоше на врх стијене и побацаше их са врх стијене да се сви распадоше.
13. А војници које Амасија посла натраг да не иду с њим у бој, навалише на градове Јудине од Самарије до Вет-Орона, и побише по њима три тисуће и заплијенише велик плијен.
14. А кад се врати Амасија разбивши Идумеје, донесе богове синова Сировијех, и постави их себи за богове и клањаше им се и кађаше им.
15. Тада се разгњеви Господ на Амасију и посла к њему пророка који му рече: Зашто тражиш богове тога народа који не избавише својега народа из твоје руке?
16. И кад говораше цару, он му рече: Јеси ли постављен цару за савјетника? Престани; зашто да погинеш? И тако преста пророк, али рече: Знам да те је Бог наумио истријебити кад то радиш, а не слушаш савјета мојега.
17. Тада смисли Амасија, цар Јудин, и посла к Јоасу, сину Јоахаза, сина Јујева, цару Израиљеву, и поручи: Ходи да се огледамо.
18. А Јоас цар Израиљев посла к Амасији, цару Јудину, и поручи му: Трн на Ливану посла ка кедру на Ливану и поручи: Дај своју кћер сину мојему за жену. Али наиђе звијерје Ливанско и изгази трн.
19. Велиш, побио си Едомце, па се понесе срце твоје, и тражиш славе; сједи код куће своје; зашто би се заплетао у зло да паднеш и ти и Јуда с тобом?
20. Али не послуша Амасија, јер од Господа то би да их да у руке непријатељу, што тражише богове Едомске.
21. И отиде Јоас, цар Израиљев, и огледаше се, он и Амасија, цар Јудин, у Вет-Семесу Јудину.
22. Али Јуду разби Израиљ, те побјегоше сваки ка својему шатору.
23. А Амасију, цара Јудина, сина Јоаса, сина Јоахазова, ухвати Јоас, цар Израиљев у Вет-Семесу и одведе га у Јерусалим; и обори зид Јерусалимски од врата Јефремовијех до врата на углу, четири стотине лаката.
24. И узе све злато и сребро и све посуђе што се нађе у дому Божијем у Овид-Едома и у ризници дома царскога, и таоце, па се врати у Самарију.
25. И поживје Амасија, син Јоасов, цар Јудин, по смрти Јоаса, сина Јоахаза, цара Израиљева, петнаест година.
26. А остала дјела Амасијина, прва и пошљедња, ето, нијесу ли записана у књизи о царевима Јудинијем и Израиљевијем?
27. И пошто Амасија одступи од Господа, дигоше буну на њ у Јерусалиму, а он побјеже у Лахис. Али послаше за њим у Лахис и убише га ондје.
28. И донесоше га на коњма и погребоше га код отаца његовијех у граду Јудину."

  "2dn26": "---------------------------------
ДРУГА КЊИГА ДНЕВНИКА
Глава 26. 
Јудин цар Озија влада у почетку добро и срећно, али се понесе срце његово; због кађења кажњен губом. (уп. 2 цар 14, 21, 22; 15, 1-7)
---------------------------------
1. Тада сав народ Јудин узе Озију, коме бијаше шеснаест година, и зацарише га на мјесто оца његова Амасије.
2. Он сазида Елот повратив га Јуди, пошто цар почину код отаца својих.
3. *Озији бијаше шеснаест година кад се зацари, и царова педесет и двије године у Јерусалиму. Матери му бијаше име Јехолија из Јерусалима. [*2 цар 15; 2.]
4. Он чињаше што је право пред Господом сасвијем како је чинио Амасија, отац његов.
5. И тражаше Бога докле жив бијаше Захарија који разумијеваше утваре Божије; и докле год тражаше Господа, даваше му срећу Бог.
6. Јер изашав војеваше с Филистејима, и обори зидове Гату и зидове Јавни и зидове Азоту; и сазида градове у земљи Азотској и по Филистејима.
7. И Бог му поможе против Филистеја и против Арапа, који живљаху у Гурвалу, и против Моанаца.
8. И Амонци даваху даре Озији, и разнесе се име његово до Мисира, јер осили веома.
9. И сазида Озија куле у Јерусалиму на вратима на углу, и на вратима у долу, и на углу, и утврди их.
10. Сазида и у пустињи куле и ископа много студенаца, јер имаше много стоке и у долинама и у равницама, и ратара и виноградара по брдима и на Кармилу, јер му мила бјеше пољска радња.
11. И имаше Озија убојиту војску, која иђаше у рат у четама бројем, како их изброји Јеило, писар, и Масија, управитељ, под управом Ананије, војводе царева.
12. Свега на број бијаше главара домова отачких храбријех јунака двије тисуће и шест стотина,
13. А под њиховом руком војске три стотине и седам тисућа и пет стотина храбријех војника, да помажу цару против непријатеља.
14. И начини Озија свој војсци штитове и копља и шљемове и оклопе и лукове и камење за праће.
15. И начини у Јерусалиму бројне справе врло вјешто измишљене да стоје на кулама и на угловима да мећу стријеле и велико камење; и разнесе се име његово далеко, јер му се дивно помагаше докле осили.
16. Али кад осили, *понесе се срце његово, те се поквари и сагријеши Господу Богу својему, јер уђе у цркву Господњу да кади на олтару кадионом: [*2 дн 25, 19.]
17. А за њим уђе Азарија свештеник и с њим осамдесет свештеника Господњих, храбријех људи;
18. И опријеше се цару Озији говорећи: *Није твоје, Озија, кадити Господу, него свештеника, синова Ароновијех, који су посвећени да каде; изиди из светиње, јер си згријешио, и неће ти бити на част пред Господом Богом. [*4 Мој 18, 7.]
19. Тада се разгњеви Озија држећи у руци кадионицу да кади; и кад се гњевљаше на свештенике, изиде му губа на челу пред свијем свештеницима у дому Господњем код олтара кадионога.
20. И погледа га Азарија, поглавар свештенички и сви свештеници, а он губав на челу; и брже га изведоше напоље, а и сам похитје да изиде, јер га Господ удари.
21. И оста цар Озија губав до смрти своје, и сјеђаше *у одвојеном дому губав, јер би одлучен од дома Господњега; а Јотам, син његов, управљаше домом царевијем и суђаше народу у земљи. [*4 Мој 5, 2.]
22. А остала дјела Озијина, прва и пошљедња, написао је пророк *Исаија, син Амосов. [*Ис 1, 1; 6, 1.]
23. И почину Озија код отаца својих, и погребоше га код отаца његовијех у гробном пољу царском, јер рекоше: Губав је. И зацари се на његово мјесто Јотам, син његов."

  "2dn27": "---------------------------------
ДРУГА КЊИГА ДНЕВНИКА
Глава 27. 
Добра и срећна владавина Јотама, цара Јудиног. (уп. 2 цар 15, 32-38)
---------------------------------
1. Двадесет и пет година бијаше Јотаму кад поче царовати, и царова шеснаест година у Јерусалиму; матери му бјеше име Јеруса, кћи Садокова.
2. Он чињаше што је право пред Господом сасвијем како је чинио Озија, отац његов, само што не уђе у цркву Господњу; али народ још бијаше покварен.
3. Он начини висока врата на дому Господњем, и на зиду Офилу много назида.
4. Још сазида и градове у гори Јудиној, и у шумама погради дворове и куле.
5. И војева с царем синова Амоновијех и свлада их; и дадоше му синови Амонови оне године сто таланата сребра и десет тисућа кора пшенице и јечма десет тисућа. Толико му дадоше синови Амонови и друге и треће године.
6. И тако осили Јотам, јер управи путове своје пред Господом Богом својим.
7. А остала дјела Јотамова и сви ратови његови и путови његови, ено су записани у књизи о царевима Израиљевијем и Јудинијем.
8. Двадесет и пет година бјеше му кад поче царовати, и царова шеснаест година у Јерусалиму.
9. И почину Јотам код отаца својих, и погребоше га у граду Давидову; а на његово се мјесто зацари Ахаз, син његов."

  "2dn28": "---------------------------------
ДРУГА КЊИГА ДНЕВНИКА
Глава 28. 
Ахазова идолопоклоничка владавина; пророк Одид; Бог кажњава Ахаза. (уп. 2 цар 16)
---------------------------------
1. Двадесет година бијаше *Ахазу кад поче царовати, и царова шеснаест година у Јерусалиму; али не чињаше што је право пред Господом као Давид отац његов.
2. Јер хођаше путовима царева Израиљевијех, и још сали ликове Валима.
3. И сам кађаше у долини сина Еномова, и сажизаше синове своје огњем по гаднијем дјелима онијех народа које одагна Господ испред синова Израиљевијех.
4. И приношаше жртве и кађаше на висинама и по брдима и под сваким зеленијем дрветом.
5. Зато га даде Господ Бог његов у руке цару Сирскому, те га разбише и заробише му велико мноштво, и одведоше их у Дамасак. Још би дат у руке и цару Израиљеву, те га разби љуто.
6. Јер Фекај, син Ремалијин, поби сто и двадесет тисућа Јудејаца у један дан, све храбријех људи, јер оставише Господа Бога отаца својих.
7. И Зихрије, јунак од Јефрема, уби Масију, сина царева, и Азрикама, управитеља дворскога, и Елкану, другога до цара.
8. И заробише синови Израиљеви браћи својој двјеста тисућа жена и синова и кћери; и заплијенише велик плијен од њих, и однесоше плијен у Самарију.
9. А ондје бијаше пророк Господњи по имену Одид, и изиде пред војску која иђаше у Самарију и рече им: Гле, Господ Бог отаца ваших разгњеви се на Јудејце, зато их даде у ваше руке, те их побисте љуто да до неба доприје.
10. И још мислите подврћи синове Јудине и Јерусалимске да вам буду робови и робиње; а нијесте ли и ви сами скривили Господу Богу својему?
11. Зато, послушајте ме сада и вратите натраг то робље што заробисте браћи својој, јер се распалио гњев Господњи на вас.
12. Тада усташе поглавари синова Јефремовијех: Азарија, син Јоананов, Варахија, син Месилемотов, и Језекија, син Салумов, и Амаса, син Адлајев, на оне што се враћаху с војске,
13. И рекоше им: Нећете довести овамо тога робља, јер би нам било на гријех пред Господом што ви мислите домећући на гријехе наше и на кривице наше, јер је велика кривица на нама и гњев се распалио на Израиља.
14. И оставише војници робље и плијен свој пред кнезовима и свијем збором.
15. И усташе људи именовани и узеше робље, и све голе између њих одјеше из плијена; а кад их одјеше и обуше, *нахранише их и напојише и намазаше, и одведоше на магарцима све изнемогле и доведоше их у Јерихон град гдје има много палама, к браћи њиховој, па се вратише у Самарију. [*2 цар 6, 22; ПрС 25, 21, 22.]
16. У то вријеме посла цар Ахаз к царевима Асирским да му помогу.
17. Јер још и Идумејци дођоше и разбише Јуду и одведоше робље;
18. И Филистеји ударише на градове по равни и на јужном крају Јудину, и узеше Вет-Семес, и Ејалон и Гедирот и Сохот и села његова и Тамну и села њезина и Гимзон и села његова, и населише се у њима.
19. Јер Господ обараше Јуду с Ахаза, цара Израиљева, јер одвуче Јуду да грдно гријеши Господу.
20. И дође к њему Телгат-Фелнасар, цар Асирски, и ојади га а не утврди.
21. Јер Ахаз узе дио из дома Господњега и из дома царскога и од кнезова, и даде цару Асирском, али му не поможе.
22. И кад бијаше у невољи, он још већма гријешаше Господу; такав бијаше цар Ахаз.
23. И приношаше жртве боговима Дамаштанским, који га разбише, и говораше: Кад богови царева Сирских њима помажу, приносићу њима жртве да би ми помагали; али му они бише на то да падне он и сав Израиљ.
24. А Ахаз покупи судове дома Божијега, и изломи судове дома Божијега, и затвори врата дома Господњега и начини себи олтаре по свијем угловима у Јерусалиму.
25. И у сваком граду Јудину начини висине да кади боговима туђим; и гњеви Господа Бога отаца својих.
26. А остала дјела његова и сви путови његови, први и пошљедњи, ето, записани су у књизи о царевима Јудинијем и Израиљевијем.
27. И почину Ахаз код отаца својих и погребоше га у граду Јерусалиму; али га не метнуше у гроб царева Израиљевијех. И зацари се на његово мјесто Језекија, син његов."

  "2dn29": "---------------------------------
ДРУГА КЊИГА ДНЕВНИКА
Глава 29. 
Цар Језекија чисти и освећује храм Господњи. Васпоставља права богослужења и жртвовања. (уп. 2 цар 18, 1-6)
---------------------------------
1. Језекији бјеше двадесет и пет година кад поче царовати, и царова двадесет и девет година у Јерусалиму. Матери му бјеше име Авија, кћи Захаријина.
2. И чињаше што је право пред Господом сасвијем како је чинио Давид, отац његов.
3. Прве године својега царовања, првога мјесеца, *отвори врата на дому Господњем и оправи их. [*2 дн 28, 24.]
4. И сазва свештенике и Левите, и сабра их на источну улицу,
5. И рече им: Чујте ме, Левити, освештајте се сада и осветите дом Господа Бога отаца својих и изнесите нечистоту из светиње.
6. Јер сагријешише оци наши и чинише што је зло пред Господом Богом нашим, и оставише га; и одвратише лице своје од шатора Господњега и окренуше му леђа;
7. И затворише врата од тријема, и погасише жишке, и кадом не кадише, нити жртава паљеница приносише у светињи Богу Израиљеву.
8. *Зато се разгњеви Господ на Јуду и на Јерусалим, † те их даде да се потуцају и да буду чудо и подсмијех, како видите својим очима. [*2 дн 24, 18; † Јер 29, 18.]
9. Јер, ето, падоше оци наши од мача, и синови наши и кћери наше и жене наше заробише се зато.
10. Сада, дакле, наумио сам задати вјеру Господу Богу Израиљеву да би се одвратила од нас жестина гњева његова.
11. Синови моји, не оклијевајте више, јер је вас изабрао Господ да стојите пред њим и служите му, и да му будете слуге и да му кадите.
12. Тада усташе Левити Мат, син Амасајев, и Јоило, син Азаријин, од синова Катовијех; а од синова Мераријевих Кис, син Авдијев, и Азарија, син Јалелеилов; и од синова Гирсоновијех Јоах, син Зимин, и Еден, син Јоахов;
13. И од синова Елисафановијех Симрије и Јеило, и од синова Асафовијех Захарија и Матанија;
14. И од синова Амоновијех Јеило и Симеј, и од синова Једутуновијех Семаја и Озило;
15. И скупише браћу своју, и освештавши се дођоше, како бјеше заповједио цар по ријечи Господњој, да очисте дом Господњи.
16. И ушавши свештеници у дом Господњи да га очисте, износише сву нечистоту што нађоше у цркви Господњој у тријем дома Господњега; а Левити купише и износише напоље на поток Кедрон.
17. А почеше освећивати првога дана првога мјесеца; а осмога дана тога мјесеца уђоше у тријем Господњи, и освећиваше дом Господњи осам дана, и шеснаестога дана првога мјесеца свршише.
18. Потом дођоше к цару Језекији и рекоше: Очистисмо сав дом Господњи и олтар за жртве паљенице и све судове његове и сто за постављање и све судове његове,
19. И све судове које бјеше бацио цар Ахаз докле цароваше гријешећи, и спремисмо и осветисмо, и ено их пред олтаром Господњим.
20. Потом цар Језекија уста рано, и сазва управитеље градске и отиде у дом Господњи.
21. И доведе седам јунаца и седам овнова и седам јагањаца и седам јараца за гријех, за царство и за светињу и за Јуду; и рече синовима Ароновијем, свештеницима, да принесу на олтару Господњем.
22. Тада заклаше говеда, и свештеници узевши крв њихову, покропише олтар; заклаше и овнове и крвљу њиховом покропише олтар; и заклаше јагањце и крвљу њиховом покропише олтар.
23. Потом *доведоше јарце за гријех пред цара и пред збор, и они метнуше руке своје на њих. [*3 Мој 16, 15-22.]
24. И заклаше их свештеници и очистише крвљу њиховом олтар на очишћење свему Израиљу, јер цар заповједи да се за сав народ Израиљев принесе жртва паљеница и жртва за гријех.
25. И постави Левите у дому Господњем с кимвалима и псалтирима и гуслама, *како бјеше заповједио Давид и Гад, видјелац царев, и Натан пророк; јер од Господа бјеше заповијест преко пророка његовијех. [*1 дн 25, 1.]
26. И тако стајаху Левити са справама Давидовијем, а свештеници с трубама.
27. Тада заповједи Језекија да принесу жртву паљеницу на олтару. И кад се поче жртва паљеница, поче се пјесма Господња уз трубе и справе Давида, цара Израиљева.
28. И сав се збор клањаше, и пјевачи пјеваху и трубачи трубљаху, и то све докле се не сврши жртва паљеница.
29. А кад свршише жртву, цар и сви који бијаху с њим падоше и поклонише се.
30. Потом рече цар и кнезови Левитима да хвале Господа ријечима Давидовијем и Асафа видиоца; и хвалише с великим весељем, и савивши се поклонише се.
31. Тада Језекија проговори и рече: Сада посветисте руке своје Господу, приступите и донесите приносе и жртве захвалне у дом Господњи. И донесе сав збор приносе и жртве захвалне, и ко год бјеше вољна срца жртве паљенице.
32. И на број бјеше жртава паљеница што донесе збор, седамдесет волова, сто овнова, двјеста јагањаца, све за жртву паљеницу Господу;
33. А других ствари посвећенијех бјеше шест стотина волова и три тисуће оваца.
34. Али мало бијаше свештеника, те не могаху дријети свијех жртава паљеница; зато им помагаху браћа њихова Левити докле се не сврши посао и докле се не освешташе други свештеници; *јер Левити бијаху радији освештати се него свештеници. [*2 дн 30, 3.]
35. И бијаше врло много жртава паљеница с *претилином од жртава захвалнијех и † наљева на жртве паљенице. Тако би повраћена служба у дому Господњем. [*3 Мој 3, 16; † 4 Мој 15, 4-10.]
36. И радоваше се Језекија и сав народ што Бог управи народ, јер ово би нагло."

  "2dn30": "---------------------------------
ДРУГА КЊИГА ДНЕВНИКА
Глава 30. 
Језекија обнавља празновање Пасхе.
---------------------------------
1. Потом посла Језекија к свему Израиљу и Јуди, и написа књиге синовима Јефремовијем и Манасијиним да дођу у дом Господњи у Јерусалим да прославе пасху Господу Богу Израиљеву.
2. Јер цар и кнезови његови и сав збор свијећаше у Јерусалиму да славе пасху другога мјесеца.
3. Јер је не могаше славити у то вријеме, јер не бијаше доста свештеника посвећенијех и народ се не бјеше скупио у Јерусалим.
4. И то би по вољи цару и свему збору.
5. И одредише да огласе по свему Израиљу од Вирсавеје до Дана да дођу у Јерусалим да прославе пасху Господу Богу Израиљеву, јер је одавна не бјеху славили како је написано.
6. И тако отидоше гласници с књигама од цара и од кнезова по свему Израиљу и Јуди, и по заповијести царевој говораху: Синови Израиљеви, обратите се ка Господу Богу Аврамову, Исакову и Израиљеву, па ће се и он обратити к остатку који сте остали од руку царева Асирских.
7. Не будите као оци ваши и као браћа ваша што гријешише Господу Богу отаца својих, те их даде да буду чудо, како видите.
8. Не будите, дакле, тврдоврати као оци ваши, дајте руке Господу и ходите у светињу његову коју је осветио навијек, и служите Господу Богу својему, па ће се одвратити од вас жестина гњева његова.
9. Јер ако се обратите ка Господу, браћа ће ваша и синови ваши стећи милост у онијех који их заробише, те ће се вратити у ову земљу; јер је Господ Бог ваш милостив и жалостив, и неће одвратити лица од вас ако се обратите к њему.
10. А кад ти гласници иђаху од града до града по земљи Јефремовој и Манасијиној све до Завулона, подсмијеваху им се и ругаху им се.
11. Али неки од Асира и од Манасије и од Завулона покоривши се дођоше у Јерусалим.
12. И над Јуду дође рука Господња, те им даде једно срце да учине што бјеше заповједио цар и кнезови по ријечи Господњој.
13. И скупи се у Јерусалим мноштво народа да празнују празник пријеснијех хљебова другога мјесеца, и би сабор веома велик.
14. Тада се подигоше и оборише олтаре што бијаху у Јерусалиму, и све олтаре кадионе оборише и бацише у поток Кисон.
15. Потом заклаше пасху четрнаестога дана другога мјесеца; а свештеници и Левити постидјевши се освешташе се, и унесоше жртве паљенице у дом Господњи.
16. И стадоше својим редом како треба по закону Мојсија, слуге Божијега; и свештеници кропише крвљу примајући из руку Левитима.
17. Јер их много бијаше у збору који се не бјеху освештали; *зато Левити клаху пасху за свакога који не бјеше чист да би их посветили Господу. [*2 дн 29, 34.]
18. Јер мноштво народа, многи од Јефрема и од Манасије и од Исахара и од Завулона не очистише се, него једоше пасху *не како је написано. Али се за њих помоли Језекија говорећи: Господ благи нека очисти свакога, [*2 Мој 12, 43 и даље.]
19. Ко је управио срце своје да тражи Бога Господа, Бога отаца својих, ако и не би био чист према светом очишћењу.
20. И услиши Господ Језекију и сачува народ.
21. И тако синови Израиљеви који бјеху у Јерусалиму, празноваше празник пријеснијех хљебова седам дана у великом весељу, и хваљаху Господа сваки дан Левити и свештеници уз оруђа за славу Господњу.
22. И Језекија говори љубазно са свијем Левитима који вјешти бијаху служби Господњој; и једоше о празнику седам дана приносећи жртве захвалне и славећи Господа Бога отаца својих.
23. И сав збор договори се да празнује још седам дана; и празноваше још седам дана у весељу.
24. Јер Језекија, цар Јудин, *даде збору тисућу јунаца и седам тисућа оваца; а кнезови дадоше збору тисућу јунаца и десет тисућа оваца; и освешта се много свештеника. [*2 дн 35, 7.]
25. И тако се провесели сав збор Јудин и свештеници и Левити, и сав збор што бјеше дошао од Израиља, и дошљаци што бјеху дошли из земље Израиљеве и који живљаху у земљи Јудиној.
26. И би весеље велико у Јерусалиму; јер од времена Соломона, сина Давидова, цара Израиљева, не би тако у Јерусалиму.
27. Потом усташе свештеници и Левити и благословише народ; и услишен би глас њихов, и молитва њихова дође у стан светиње Господње на небо."

  "2dn31": "---------------------------------
ДРУГА КЊИГА ДНЕВНИКА
Глава 31. 
Језекија затире идолопоклонство и васпоставља свештеничке и левитске редове и уређује начин њиховог издржавања.
---------------------------------
1. А кад се све ово сврши, сви синови Израиљеви што се нађоше ондје, зађоше по градовима Јудинијем, *и изломише ликове и исјекоше лугове, и оборише висине и олтаре по свој земљи Јудиној и Венијаминовој, и по земљи Јефремовој и Манасијиној, докле све не свршише; потом се вратише сви синови Израиљеви свак на своје нашљедство, у своје градове. [* 5 Мој 7, 5; 2 цар 18, 4.]
2. А Језекија опет уреди редове свештеничке и Левитске, по редовима њиховијем, свакога по служби његовој, свештенике и Левите, за жртве паљенице и захвалне, да служе и да славе и хвале Господа на вратима окола његова.
3. И одреди дио царски од блага својега за жртве паљенице што се приносе јутром и вечером и за жртве паљенице што се приносе у суботе и на младине и на празнике, како је написано у *закону Господњем. [*4 Мој 28, 29.]
4. И заповједи народу, Јерусалимљанима, да дају дио свештеницима и Левитима, да се јаче држе закона Господњега.
5. А чим се то разгласи, стадоше доносити синови Израиљеви силу првина од жита и од вина и од уља и од меда и свакога рода земаљскога; и десетка од свега доносише врло много.
6. И синови Израиљеви и Јудини који живљаху по градовима Јудинијем, доносише и они десетак од говеда и оваца, и десетак од светијех ствари посвећенијех Господу Богу њихову, и меташе у гомиле.
7. Трећега мјесеца почеше метати у гомиле, а седмога мјесеца свршише.
8. И дође Језекија с кнезовима и видјевши гомиле, благословише Господа и народ његов Израиља.
9. И Језекија запита свештенике и Левите за гомиле.
10. А Азарија, поглавар свештенички од дома Садокова, рече му: Откад почеше доносити ове прилоге у дом Господњи, једемо и сити смо и претјече много, јер је Господ благословио свој народ, те је претекло ово мноштво.
11. Тада заповједи Језекија да се начине клијети у дому Господњем; и начинише;
12. И ондје остављаху вјерно прилоге и десетке и ствари посвећене; и над тијем бјеше поглавар Хонанија Левит и Симеј, брат му, други до њега.
13. А Јехило и Азазија и Нахат и Асаило и Јеримот и Јозавад и Елило и Исмахија и Мат и Венаја бијаху настојници под руком Хонаније и брата му Симеја по наредби цара Језекије и Азарије, старјешине у дому Божијем.
14. А Кореј, син Јемне Левита, вратар на истоку, бијаше над онијем што се драговољно приношаше Богу, да би раздјељивао принос Господњи и ствари свете над светијем.
15. А под њим бјеше Еден и Минијамин и Исус и Семаја и Амарија и Сеханија по градовима свештеничким, људи поуздани, да раздају браћи својој дијелове, великому и малому,
16. Осим мушкиња у роду њихову од три године и више, свакому који улажаше у дом Господњи на посао свакидашњи по дужности њиховој у служби њиховој по реду њихову,
17. И онима који бише избројени у роду свештеничком по домовима отаца њиховијех, и Левитима од двадесет година и више по служби њиховој у редовима њиховијем,
18. И породици њиховој, свој дјеци њиховој, женама њиховијем, синовима њиховијем и кћерима њиховијем, свему мноштву; јер се вјерно посветише светињи;
19. И синовима Ароновијем свештеницима у подграђима градова њиховијех, по свијем градовима, људи именовани даваху дијелове свакоме мушкарцу између свештеника и свакому рода Левитскога.
20. И тако учини Језекија у свој земљи Јудиној; и чињаше што је добро и право и истинито пред Господом Богом његовијем.
21. И у сваком послу који поче за службу дома Божијега и у закону и у заповијести тражећи Бога својега, труђаше се свијем срцем својим и срећан бијаше."

  "2dn32": "---------------------------------
ДРУГА КЊИГА ДНЕВНИКА
Глава 32. 
Асирски цар Сенахирим опкољава Јерусалим. Град чудом спасен. Језекијина болест, таштина и смрт. (уп. 2 цар 18, 13-19, 37; Ис 36; 37)
---------------------------------
1. Послије тијех ствари и пошто се оне утврдише, дође Сенахирим, цар Асирски, и уђе у земљу Јудину, и опколи тврде градове и мишљаше их освојити.
2. А кад видје Језекија гдје дође Сенахирим и гдје се окрену да удари на Јерусалим,
3. Учини вијеће с кнезовима својим и с јунацима својим да зарони изворе водене који бијаху иза града, и помогоше му.
4. Јер се сабра мноштво народа, те заронише све изворе и поток који тече посред земље говорећи: Зашто кад дођу цареви Асирски да нађу толико воде?
5. И охрабри се, те озида вас зид *оборени, и подиже куле, и споља озида још један зид; и утврди Милон у граду Давидову, и начини много оружја и штитова. [*2 дн 25, 23.]
6. И постави војводе над народом, и сабра их к себи на улицу и код врата градских, и говори им љубазно и рече:
7. Будите слободни и храбри, не бојте се и не плашите се цара Асирскога, ни свега мноштва што је с њим, јер је с нама већи него с њим.
8. *С њим је мишица тјелесна, а с нама је Господ Бог наш да нам поможе и да бије наше бојеве. И народ се ослони на ријечи Језекије, цара Јудина. [*Јер 17, 5, 7.]
9. Потом Сенахирим, цар Асирски, док бјеше на Лахису са свом силом својом, посла слуге своје у Јерусалим к Језекији, цару Јудину, и ка свему народу Јудину који бијаше у Јерусалиму, и поручи:
10. Овако вели Сенахирим, цар Асирски: У што се уздате, те стојите у Јерусалиму затворени?
11. Не наговара ли вас Језекија да вас помори глађу и жеђу говорећи: Господ Бог наш избавиће нас из руку цара Асирскога?
12. Није ли тај Језекија оборио висине његове и олтаре његове, и заповједио Јуди и Јерусалимљанима говорећи: Клањајте се само пред једнијем олтаром и на њему кадите?
13. Еда ли не знате шта сам учинио, ја и моји стари, од свијех народа на земљи? Јесу ли богови народа земаљских могли избавити земљу своју из мојих руку?
14. Који је између свијех богова онијех народа које затрше оци моји, могао избавити свој народ из мојих руку, да би могао ваш бог вас избавити из моје руке?
15. Немојте, дакле, да вас вара Језекија и да вас тако наговара, и не вјерујте му; јер ниједан бог ниједнога народа или царства није могао избавити народа својега из мојих руку, ни из руку мојих отаца, а камоли ће ваши богови избавити вас из мојих руку?
16. И још више говорише слуге његове на Господа Бога и на Језекију, слугу његова.
17. А и књигу написа ружећи Господа Бога Израиљева и говорећи на њ ријечима: Као што богови народа земаљских нијесу избавили својега народа из мојих руку, тако неће ни Бог Језекијин избавити народа својега из мојих руку.
18. И викаху иза гласа Јудејски народу Јерусалимском који бијаше на зиду да их уплаше и смету да би узели град.
19. И говораху о Богу Јерусалимском као о боговима народа земаљских који су дјело руку човјечијих.
20. Тада се помоли тога ради цар Језекија и пророк Исаија, син Амосов, и вапише к небу.
21. И посла Господ анђела који поби све јунаке и војводе и кнезове у војсци цара Асирскога, те се врати са срамотом у своју земљу. И кад уђе у кућу својега бога, убише га ондје мачем који изидоше од бедара његовијех.
22. Тако сачува Господ Језекију и народ Јерусалимски од руку Сенахирима, цара Асирскога, и од руку свијех других, и чува их на све стране.
23. И многи доношаху даре Господу у Јерусалим и закладе Језекији, цару Јудину; и од тада се узвиси пред свијем народима.
24. У то вријеме разбоље се Језекија на смрт, и помоли се Господу, који му проговори и учини му чудо.
25. Али Језекија не поступи према добру које му се учини, *јер се понесе срце његово; зато се подиже на њ гњев и на Јуду и на Јерусалим. [*2 дн 26, 16.]
26. Али се понизи Језекија зато што се бјеше понијело срце његово, и он и Јерусалимљани, те не дође на њих гњев Господњи за живота Језекијина.
27. А имаше Језекија врло велико благо и славу; и начини себи ризнице за сребро и злато и за драго камење и за мирисе и за штитове и за свакојаке закладе,
28. И стаје за доходе од жита и од вина и од уља, и стаје за свакојаку стоку, и торове за овце.
29. И градове сазида себи, и имаше много стоке, и оваца и говеда, јер му Бог даде веома велико благо.
30. Исти Језекија загати горњи извор воде Гиона, и право је сведе доље на западну страну града Давидова; и бијаше срећан Језекија у сваком послу свом.
31. Само кад дођоше посланици кнезова Вавилонских, који послаше к њему да распитају за чудо које би у земљи, остави га Бог да би га искушао да би се знало све што му је у срцу.
32. А остала дјела Језекијина и милости његове, ето, то је записано у утвари пророка Исаије, сина Амосова, и у књизи о царевима Јудинијем и Израиљевијем.
33. И почину Језекија код отаца својих, и погребоше га више гробова синова Давидовијех; и учинише му на смрти част сви Јудејци и Јерусалимљани. А на његово се мјесто зацари Манасија, син његов."

  "2dn33": "---------------------------------
ДРУГА КЊИГА ДНЕВНИКА
Глава 33. 
Манасијино идолопоклонство, заробљење, покајање и молитва. Насљедника Амона, идолопоклоника, убијају. (уп. 2 цар 21, 1-18)
---------------------------------
1. Дванаест година бјеше Манасији кад поче царовати, и царова педесет и пет година у Јерусалиму.
2. А чињаше што је зло пред Господом *по гаднијем дјелима онијех народа које одагна Господ испред синова Израиљевијех. [*5 Мој 18, 9.]
3. Јер опет погради висине *које бјеше раскопао Језекија, отац његов, и подиже олтаре Валима, и начини лугове, и клањаше се свој војсци небеској и служаше јој. [*2 цар 18, 4.]
4. Начини олтаре и у дому Господњем, за који бјеше рекао Господ: *У Јерусалиму ће бити име моје довијека. [*5 Мој 12, 5, 11; 1 цар 9, 3.]
5. Начини олтаре свој војсци небеској у два тријема дома Господњега.
6. И *проводи синове своје кроз огањ у долини сина Еномова, и † гледаше на времена и гаташе и врачаше, и уреди оне што се договарају с духовима и врачаре, и чињаше врло много што је зло пред Господом гњевећи га. [*2 дн 28, 3; † 3 Мој 20, 6.]
7. И постави лик резан који начини у дому Божијем, за који бјеше рекао Бог Давиду и Соломону, сину његову: У овом дому и у Јерусалиму, који изабрах између свијех племена Израиљевијех, намјестићу име своје довијека.
8. И нећу више кренути ноге синовима Израиљевијем из земље коју сам одредио оцима вашим ако само уздрже и устворе све што сам им заповједио преко Мојсија, сав закон и уредбе и судове.
9. Али Манасија заведе Јуду и Јерусалим, те чинише горе него народи које истријеби Господ испред синова Израиљевијех.
10. И Господ говораше Манасији и народу његову, али не хтјеше слушати.
11. Зато доведе Господ на њих главаре од војске цара Асирскога, и ухватише Манасију у трњу, и свезавши га у двоје вериге мједене, одведоше га у Вавилон.
12. И кад бијаше у невољи, мољаше се Господу Богу својему и понизи се веома пред Богом отаца својих.
13. И молећи се умоли му се, те услиши молитву његову и поврати га у Јерусалим на царство његово. Тада позна Манасија да је Господ Бог.
14. А послије тога озида зид иза града Давидова са запада Гиону, од самога потока па до рибљих врата и око Офила, и изведе га врло високо; и постави војводе по свијем тврдијем градовима Јудинијем.
15. И изнесе из дома Господњега богове туђе и лик и све олтаре које бјеше начинио на гори дома Господњега и у Јерусалиму, и баци иза града.
16. Па оправи олтар Господњи и принесе на њему жртве захвалне и у славу, и заповједи Јудејцима да служе Господу Богу Израиљеву.
17. Али народ још приношаше жртве на висинама, али само Господу Богу својему.
18. А остала дјела Манасијина и молитва његова Богу његову и ријечи које му говорише видиоци у име Господа Бога Израиљева, то је све у књизи о царевима Израиљевијем.
19. А молитва његова и како се умолио, и сви гријеси његови и пријеступи, и мјеста гдје је поградио висине и подигао лугове и ликове резане прије него се понизи, то је све записано у књигама пророчким.
20. И почину Манасија код отаца својих, и погребоше га у дому његову. А на његово се мјесто зацари Амон, син његов.
21. Двадесет и двије године имаше *Амон кад поче царовати, и царова двије године у Јерусалиму. [*уп. 2 цар 21, 19-26.]
22. И чињаше што је зло пред Господом као што је чинио Манасија, отац му; јер свијем ликовима резанијем, које начини Манасија отац његов, приношаше Амон жртве и служаше им.
23. Али се не понизи пред Господом *као што се понизи Манасија отац његов; него исти Амон још више гријешаше. [*1 дн 33, 12.]
24. И побунише се на њ слуге његове и убише га у кући његовој.
25. Тада поби народ земаљски све који се бијаху побунили на цара Амона, и зацари народ земаљски Јосију, сина његова, на његово мјесто."

  "2dn34": "---------------------------------
ДРУГА КЊИГА ДНЕВНИКА
Глава 34. 
Јосија искоријењује идолопоклонство и поправља храм. Чита народу Књигу завјета. Пророчица Олда. Обновљење завјета.
---------------------------------
1. Осам година бијаше *Јосији кад поче царовати, и царова тридесет и једну годину у Јерусалиму. [*2 цар 22, 1, 2; 23, 4-14.]
2. Он чињаше што је право пред Господом и хођаше путовима Давида, оца својега, и не одступаше ни надесно ни налијево.
3. Јер осме године царовања својега, док још бјеше дијете, поче тражити Бога Давида, оца својега; а дванаесте године поче чистити Јудеју и Јерусалим од висина и од лугова и од ликова резанијех и ливенијех.
4. *Јер пред њим раскопаше олтаре Валима, и ликове сунчане који бијаху на њима исјече, и гајеве, и ликове резане и ливене изломи и сатре, и разасу по гробовима онијех који им приносише жртве; [*3 Мој 26, 30.]
5. *А кости свештеничке сажеже на олтарима њиховијем; и очисти Јудеју и Јерусалим; [*1 цар 13, 2.]
6. Тако и градове Манасијине и Јефремове и Симеонове и до Нефталима, и пустоши њихове унаоколо.
7. И тако обори олтаре и гајеве, и ликове изломи и сатре, и све ликове сунчане исијече по свој земљи Израиљевој; потом се врати у Јерусалим.
8. А осамнаесте године царовања својега пошто очисти земљу и дом, посла Сафана, сина Азалијина, и Масију, заповједника градскога, и Јоаха, сина Јоахазова, паметара, да се оправи дом Господа Бога његова.
9. И они отидоше ка Хелкији поглавару свештеничком, и предаше новце донесене у дом Божји, које скупише Левити вратари од синова Манасијиних и Јефремовијех и од свега остатка Израиљева, и од свега Јуде и Венијамина, па се вратише у Јерусалим;
10. И дадоше настојницима над послом, који бијаху над домом Господњим, а они их даваху посленицима који рађаху у дому Господњем оправљајући што је трошно и утврђујући дом;
11. Даваху дрводјељама и каменарима да се купује камење тесано и дрво за греде и да се побрвнају куће које бијаху развалили цареви Јудини.
12. А ти људи рађаху вјерно посао; и над њима бијаху постављени Јат и Овадија, Левити од синова Мераријевих, и Захарија и Месулам од синова Катовијех да настоје око посла; и ти Левити сви умијаху ударати у справе музичке.
13. И бијаху над носиоцима и над свијем посленицима у свакој служби, и писари и управитељи и вратари бијаху Левити.
14. И кад изношаху новце донесене у дом Господњи, нађе Хелкија свештеник књигу закона Господњега данога преко Мојсија.
15. И каза Хелкија Сафану, писару, и рече: Нађох законик у дому Господњем. И даде Халкија књигу Сафану.
16. А Сафан однесе књигу цару и јави му говорећи: Слуге твоје раде све што им је заповјеђено.
17. Јер покупивши новце што се нађоше у дому Господњем, дадоше их настојницима и посленицима.
18. И још каза Сафан, писар, цару говорећи: Књигу ми даде Хелкија свештеник. И прочита је Сафан цару.
19. А кад цар чу шта говори закон, раздрије хаљине своје.
20. И заповједи цар Хелкији и Ахикаму, сину Сафанову, и Авдону, сину Михејину, и Сафану, писару, и Асаји, слузи цареву, говорећи:
21. Идите упитајте Господа за ме и за остатак у Израиљу и Јуди због ријечи ове књиге што се нађе, јер је велик гњев Господњи који се излио на нас зато што оци наши не држаше ријечи Господње да чине све онако како је написано у овој књизи.
22. И тако отиде Хелкија и људи цареви к Олди пророчици, жени Салума, сина Текуја, сина Асре, ризничара, а она сјеђаше у Јерусалиму у другом крају, и говораше с њом о том.
23. А она им рече: Овако вели Господ Бог Израиљев: Кажите човјеку који вас је послао к мени:
24. Овако вели Господ: Ево, пустићу зло на то мјесто и на становнике његове, све клетве написане у књизи коју су прочитали цару Јудину.
25. Зато што ме оставише и кадише другим боговима да би ме гњевили свијем дјелима руку својих, зато ће се излити гњев мој на то мјесто и неће се угасити.
26. А цару Јудину који вас је послао да упитате Господа, овако му реците: Овако вели Господ Бог Израиљев за ријечи које си чуо:
27. Што је одмекнуло срце твоје и понизио си се пред Богом кад си чуо што је рекао за то мјесто и за становнике његове, и понизивши се преда мном, раздро си хаљине своје и плакао преда мном, зато и ја услиших тебе, вели Господ.
28. Ево, ја ћу те прибрати к оцима твојим, и на миру ћеш бити прибран у гроб свој, и нећеш видјети својим очима зла која ћу пустити на то мјесто и на становнике његове. И казаше то цару.
29. Тада посла цар те скупи све старјешине Јудине и Јерусалимске.
30. И отиде цар у дом Господњи и сви људи из земље Јудине и Јерусалимљани, и свештеници и Левити и вас народ, мало и велико, и прочита им све ријечи књиге завјетне која се нађе у дому Господњем.
31. И цар стојећи на свом мјесту, зададе вјеру пред Господом да ће ићи за Господом и држати заповијести његове и свједочанства његова и уредбе његове свијем срцем и свом душом својом вршећи ријечи тога завјета написане у тој књизи.
32. И каза, те присташе сви који се нађоше у Јерусалиму и у племену Венијаминову; и чињаху Јерусалимљани по завјету Бога Бога отаца својих.
33. И укиде Јосија све гадове по свијем крајевима синова Израиљевих, и учини те сви који бијаху у Израиљу, служаху Господу Богу својему. Свега вијека његова не одступише од Господа Бога отаца својих."

  "2dn35": "---------------------------------
ДРУГА КЊИГА ДНЕВНИКА
Глава 35. 
Јосија свечано празнује Пасху и гине у рату са мисирским царем Нехаоном.
---------------------------------
1. И *празнова Јосија у Јерусалиму пасху Господу; и клаше пасху четрнаестога дана првога мјесеца. [*2 цар 23, 21-23.]
2. И постави свештенике у службе њихове и утврди их да служе у дому Господњем.
3. И рече Левитима који учаху вас народ Израиљев и бијаху посвећени Господу: Намјестите свети ковчег у дому који је сазидао Соломон, син Давидов, цар Израиљев, не треба више да га носите на раменима; сада служите Господу Богу својему и народу његову Израиљу.
4. И приправите се по домовима отаца својих по редовима својим како је наредио Давид, цар Израиљев, и Соломон, син његов.
5. И стојте у светињи по редовима домова отачких браће своје, синова народнијех, и по редовима домова отачких међу Левитима.
6. И тако закољите пасху, и освештајте се и приправите браћу своју да би чинили како је рекао Господ преко Мојсија.
7. И Јосија *даде народу од стоке јагањаца и јарића, све за пасху, свјема који бијаху ондје, на број двије тисуће и шест стотина, и три тисуће говеда, све од царева блага. [*2 дн 30, 24.]
8. И кнезови његови дадоше драговољно народу, свештеницима и Левитима: Хелкија и Захарија и Јехило, старјешине у дому Божијем, дадоше свештеницима за пасху двије тисуће и шест стотина јагањаца и јарића и три стотине говеда.
9. Хонанија и Семаја и Натанаило, браћа његова, и Асавија и Јеило и Јозавад, поглавари Левитски, дадоше Левитима за пасху пет тисућа јагањаца и јарића и пет стотина говеда.
10. И кад би спремљено за службу, стадоше свештеници на своје мјесто и Левити у редовима својим, по заповијести царевој.
11. И клаху пасху, и свештеници кропљаху крвљу примајући из њиховијех руку, а Левити дераху.
12. И одвојише жртву паљеницу да даду народу по редовима домова отачких да се принесе Господу, како је написано у књизи Мојсијевој. Тако учинише и с говедима.
13. И пекоше пасху на огњу по обичају; а друге посвећене ствари кухаше у лонцима и у котловима и у тавама, и раздаваше брзо свему народу.
14. Потом готовише себи и свештеницима; јер свештеници, синови Аронови, имаху посла око жртава паљеница и претилина до ноћи; зато Левити готовише и себи и свештеницима, синовима Ароновијем.
15. И пјевачи, синови Асафови, стајаху на свом мјесту, *по заповијести Давидовој и Асафовој и Емановој и Једутуна, видиоца царева; и вратари на сваким вратима не мицаху се од службе своје, него браћа њихова, остали Левити, готовише им. [*1 дн 25, 1.]
16. Тако би уређена сва служба Господња у онај дан да се прослави пасха и принесу жртве паљенице на олтару Господњем, по заповијести цара Јосије.
17. И празноваше синови Израиљеви који се нађоше ондје пасху у то вријеме и празник пријеснијех хљебова седам дана.
18. И не би пасха празнована као ова у Израиљу од времена Самуила пророка, нити који царева Израиљевијех празнова пасху као што је празнова Јосија са свештеницима и Левитима и са свијем Јудом и Израиљем што га се нађе, и с Јерусалимљанима.
19. Осамнаесте године царовања Јосијина празнована би та пасха.
20. Послије свега тога, кад Јосија уреди дом, дође Нехаон, цар Мисирски, да бије Харкемис на Ефрату, и Јосија изиде преда њ.
21. А он посла к њему посланике и поручи: Шта ја имам с тобом, царе Јудин? Не идем ја данас на тебе, него на дом који војује на мене, и Бог ми је заповједио да похитам. Прођи се Бога који је са мном, да те не убије.
22. Али се Јосија не одврати од њега, него се преобуче да се бије с њим, и не послуша ријечи Нехаоновијех из уста Божјих, него дође да се побије у пољу Мегидонском.
23. И стријелци устријелише цара Јосију, и цар рече слугама својим: Извезите ме одавде, јер сам љуто рањен.
24. И скидоше га слуге његове с кола, и метнуше на друга кола која имаше и одвезоше га у Јерусалим; и умрије, и би погребен у гробљу отаца својих. И сав Јуда и Јерусалим плака за Јосијом.
25. И пророк Јеремија нарица за Јосијом. И сви пјевачи и пјевачице спомињаше у тужбалицама својим Јосију до данашњега дана, и уведоше их у обичај у Израиљу и, ето, написане су у плачу.
26. А остала дјела Јосијина и милостиње његове, како пише у закону Господњем,
27. Дјела његова прва и пошљедња, ето, записана су у књизи о царевима Израиљевијем и Јудинијем."

  "2dn36": "---------------------------------
ДРУГА КЊИГА ДНЕВНИКА
Глава 36. 
Јудини цареви Јоахаз, Јоаким, Јоахини Седекија. Вавилонско ропство. Персијски цар Кир допушта повратак из ропства. (уп. 2 цар 23, 30-24, 17)
---------------------------------
1. Тада *узе народ земаљски Јоахаза, сина Јосијина, и зацарише га намјесто оца његова у Јерусалиму
2. Двадесет и три године имаше Јоахаз кад поче царовати, и царова три мјесеца у Јерусалиму.
3. Јер га сврже цар Мисирски у Јерусалиму и оглоби земљу сто таланата сребра и таланат злата.
4. И постави цар Мисирски Елијакима, брата његова, царем над Јудом и Јерусалимом, и предје му име Јоаким; а Јоахаза, брата његова, узе Нехаон и одведе га у Мисир.
5. Двадесет и пет година бијаше Јоакиму кад поче царовати, и царова једанаест година у Јерусалиму; и чињаше зло пред Господом Богом својим.
6. И дође на њ Навуходоносор, цар Вавилонски, и свеза га у двоје вериге мједене *и одведе га у Вавилон. [*Јер 22, 18.]
7. И судове дома Господњега однесе Навуходоносор у Вавилон, и метну их у цркву своју у Вавилону.
8. А остала дјела Јоакимова и гадови које је чинио, и што се на њему нађе, ето, то је записано у књизи о царевима Израиљевијем и Јудинијем; и зацари се на његово мјесто Јоахин, син његов.
9. Бијаше Јоахину осам година кад поче царовати, и царова три мјесеца и десет дана у Јерусалиму; и чињаше што је зло пред Господом.
10. И кад прође она година, посла цар Навуходоносор, те га однесоше у Вавилон са закладима дома Господњега, а царем постави Седекију, брата његова, над Јудом и Јерусалимом.
11. *Двадесет и једна година бијаше Седекији кад поче царовати, и царова једанаест година у Јерусалиму. [* 2 цар 24, 18-25, 21; Јер 52, 1-30.]
12. И чињаше зло пред Господом Богом својим, и не покори се пред Јеремијом пророком, који му говораше из уста Господњих;
13. Него се још одврже од цара Навуходоносора, који га бјеше заклео Богом; и отврдну вратом својим и уприје се срцем својим да се не обрати ка Господу Богу Израиљеву.
14. И сви главари између свештеника и народ гријешише веома много по свијем гаднијем дјелима других народа, скврнећи дом Господњи, који бјеше осветио у Јерусалиму.
15. И Господ Бог отаца њиховијех слаше к њима зарана једнако гласнике своје, јер му бјеше жао народа његова и стана његова.
16. А они се ругаху гласницима Божјим, и не мараху за ријечи његове, и смијаху се пророцима његовијем, докле се не распали гњев Господњи на народ његов, те не би лијека.
17. И доведе на њих цара Халдејскога, који поби младиће њихове мачем у дому светиње њихове, и не пожали ни младића ни дјевојке, ни старца ни немоћна. Све му даде у руке.
18. И све судове дома Божијега, велике и мале, и благо дома Господњега и благо царево и кнезова његовијех, све однесе у Вавилон.
19. И упалише дом Божји, и развалише зид Јерусалимски, и све дворове у њему попалише огњем и искварише све драгоцјене закладе његове.
20. И што их оста од мача, однесе их у Вавилон и бише робови њему и синовима његовијем докле не наста царство Персијско,
21. *Да се испуни ријеч Господња коју рече устима Јеремијинијем, † докле се земља не издовољи суботама својим, јер почиваше за све вријеме докле бјеше пуста, докле се не наврши седамдесет година. [*Јер 25, 9, 11; † 3 Мој 26, 34.]
22. *Али прве године Кира, цара Персијскога, да би се испунила ријеч Господња † коју рече на уста Јеремијина, подиже Господ дух **Кира цара Персијскога, те огласи по свему царству својему и расписа говорећи: [*Језд 1, 1; † Јер 29, 10; **Ис 44, 28.]
23. Овако вели Кир, цар Персијски: Сва царства земаљска дао ми је Господ Бог небески, и он ми је заповједио да му сазидам дом у Јерусалиму у Јудеји. Ко је између вас од свега народа његова? Господ Бог његов нека буде с њим, па нек иде."

#############################################
#############################################
#############################################

  "1jezd1": "---------------------------------
ПРВА КЊИГА ЈЕЗДРИНА
Глава 1. 
Персијски цар Кир допушта Јудејцима слободан повратак из ропства ради подизања Храма. (уп. 2 дн 36, 22, 23)
---------------------------------
1. Прве године Кира, цара Персијскога, да би се испунила ријеч Господња *коју рече на уста Јеремијина, подиже Господ дух Кира, цара Персијскога, те огласи по свему царству својему и расписа говорећи: [*2 дн 36, 22, 23; Јер 25, 12; 29, 10.]
2. Овако вели Кир, цар Персијски: Сва царства земаљска дао ми је Господ Бог небески, *и он ми је заповједио да му сазидам дом у Јерусалиму у Јудеји. [*Ис 44, 28; 45, 1.]
3. Ко је између вас од свега народа његова? Бог небески нека буде с њим, па нек иде у Јерусалим у Јудеји, и нека зида дом Господа Бога Израиљева, Бога који је у Јерусалиму.
4. А ко би остао у којем год мјесту гдје се бави, нека га људи онога мјеста потпомогну сребром и златом и имањем и стоком, осим драговољнога прилога на дом Божји у Јерусалиму.
5. Тада усташе главари породица отачких од Јуде и Венијамина, и свештеници и Левити и сви којима Бог подиже дух да иду да зидају дом Господњи у Јерусалиму.
6. И потпомогоше их сви који бијаху око њих судовима сребрнијем и златнијем, имањем и стоком и стварима скупоцјенијем, осим свега што драговољно приложише.
7. И цар Кир издаде судове дома Господњега које бијаше однио из Јерусалима *цар Навуходоносор и метнуо у дом својих богова; [*2 дн 36, 7, 18.]
8. А издаде их Кир, *цар Персијски, преко Митридата, ризничара, који их изброји *Сасавасару, кнезу Јудејском. [*2 дн 36, 7, 18.]
9. А ово им је број: здјела златнијех тридесет, здјела сребрнијех тисућа, ножева двадесет и девет,
10. Чаша златнијех тридесет, других чаша сребрнијех четири стотине и десет, других судова тисућа;
11. Свега судова златнијех и сребрнијех пет тисућа и четири стотине; све то понесе Сасавасар кад се врати из Вавилона у Јерусалим."

  "1jezd2": "---------------------------------
ПРВА КЊИГА ЈЕЗДРИНА
Глава 2. 
Списак Јудејаца повратника из ропства са Зоровавељом и Исусом. Њихови прилози за зидање Храма. (уп. Нем 7, 5-72)
---------------------------------
1. А ово су људи оне земље што пођоше из ропства од онијех који бише пресељени, које пресели Навуходоносор, цар Вавилонски, у Вавилон, и вратише се у Јерусалим и у Јудеју, сваки у свој град:
2. Који дођоше са Зоровавељем, с Исусом, Немијом, Серајом, Релајом, Мардохејем, Вилсаном, Миспаром, Вигвајем, Реумом и Ваном; на број бјеше људи народа Израиљева:
3. Синова Фаросовијех двије тисуће, сто и седамдесет и два;
4. Синова Сефатијиних триста и седамдесет и два;
5. Синова Араховијех седам стотина и седамдесет и пет;
6. Синова Фат-Моавовијех, од синова Исусовијех и Јоавовијех, двије тисуће осам стотина и дванаест;
7. Синова Еламовијех тисућа и двјеста и педесет и четири;
8. Синова Затујевих девет стотина и четрдесет и пет;
9. Синова Захајевих седам стотина и шездесет;
10. Синова Ванијевих шест стотина и четрдесет и два;
11. Синова Вивајевих шест стотина и двадесет и три;
12. Синова Азгадовијех тисућа и двјеста и двадесет и два;
13. Синова Адоникамових шест стотина и шездесет и шест;
14. Синова Вигвајевих двије тисуће и педесет и шест;
15. Синова Адиновијех четири стотине и педесет и четири;
16. Синова Атировијех од Језекије деведесет и осам;
17. Синова Висајевих триста и двадесет и три;
18. Синова Јоринијех сто и дванаест;
19. Синова Асумовијех двјеста и двадесет и три;
20. Синова Гиваровијех деведесет и пет;
21. Синова Витлејемских сто и двадесет и три;
22. Људи из Нетофата педесет и шест;
23. Људи из Анатота сто и двадесет и осам;
24. Синова Азмаветских четрдесет и два;
25. Синова Киријат-Аримских, Хефирских и Виротских седам стотина и четрдесет и три;
26. Синова Рамских и Гавајских шест стотина и двадесет и један;
27. Људи из Михмаса сто и двадесет и два;
28. Људи из Ветиља и Гаја двјеста и двадесет и три;
29. Синова Невонских педесет и два;
30. Синова Магвисових сто и педесет и шест;
31. Синова Елама другога тисућа и двјеста и педесет и четири;
32. Синова Харимовијех триста и двадесет;
33. Синова Лодских, Адидских и Ононских седам стотина и двадесет и пет;
34. Синова Јерихонских триста и четрдесет и пет;
35. Синова Сенајских три тисуће и шест стотина и тридесет.
36. Свештеника: синова Једајиних од дома Исусова девет стотина и седамдесет и три;
37. Синова Имировијех тисућа и педесет и два;
38. Синова Пасхоровијех тисућа и двјеста и четрдесет и седам;
39. Синова Харимовијех тисућа и седамнаест;
40. Левита: синова *Исусових и Кадмилових између синова Одујиних седамдесет и четири; [*Нем 12, 8.]
41. Пјевача: синова Асафовијех сто и двадесет и осам;
42. Синова вратарских: синова Салумовијех, синова Атировијех, синова Талмоновијех, синова Акувовијех, синова Атитиних, синова Совајевих, свега сто и тридесет и девет;
43. *Нетинеја: синова Сишинијех, синова Асуфинијех, синова Таваотовијех, [*Језд 8, 20.]
44. Синова Киросовијех, синова Сијајиних, синова Фадонових,
45. Синова Леваниних, синова Агавиних, синова Акувових,
46. Синова Агавовијех, синова Самлајевих, синова Анановијех,
47. Синова Гидиловијех, синова Гаровијех, синова Реајиних,
48. Синова Ресиновијех, синова Некодинијех, синова Газамовијех,
49. Синова Узинијех, синова Фасејиних, синова Висајевих,
50. Синова Асениних, синова Меунимовијех, синова Нефусимовијех,
51. Синова Ваквуковијех, синова Акуфинијех, синова Аруровијех,
52. Синова Васлутовијех, синова Меидинијех, синова Арсинијех,
53. Синова Варкосовијех, синова Сисаринијех, синова Таминијех,
54. Синова Несијиних, синова Атифинијех,
55. Синова *слуга Соломоновијех: синова Сотајевих, синова Соферетовијех, синова Ферудинијех, [*1 цар 9, 21.]
56. Синова Јалинијех, синова Дарконовијех, синова Гидиловијех,
57. Синова Сефатијинијех, синова Атиловијех, синова Фохерета од Севајима, синова Амијевијех,
58. Свега Нетинеја и синова слуга Соломоновијех триста и деведесет и два.
59. И ови пођоше из Тел-Мелаха и Тел-Арисе, Херув, Адан и Имир, али не могоше показати отачкога дома својега и сјемена својега, еда ли су од Израиља,
60. И синови Делајини, синови Товијини, синови Некодини, њих шест стотина и педесет и два;
61. И од синова свештеничких: синови Авајини, синови Акосови, синови *Варзелаја, који се ожени једном између кћери Варзелаја Галађанина, те се прозва њиховијем именом. [*2 Сам 17, 27; 19, 32.]
62. Они тражише по књигама да би показали род свој, али се не нађоше, зато бише одлучени од свештенства.
63. И запријети им Тирсата да не једу од *светиње над светињама докле не настане свештеник с † Уримом и Тумимом. [*4 Мој 18, 9; † 2 Мој 28, 30; 1 Сам 14, 41.]
64. Свега збора скупа бјеше четрдесет и двије тисуће и три стотине и шездесет,
65. Осим слуга њиховијех и слушкиња њиховијех, којих бијаше седам тисућа и три стотине и тридесет и седам, а међу њима бијаше двјеста пјевача и пјевачица.
66. Имаху седам стотина и тридесети шест коња, двјеста и четрдесет и пет мазги,
67. Четири стотине и тридесет и пет камила, шест тисућа и седам стотина и двадесет магараца.
68. И неки између домова отачких, дошавши к дому Господњему у Јерусалиму, приложише драговољно да се гради дом Божји на свом мјесту.
69. По могућству својему дадоше у ризницу за посао: злата шездесет и једну тисућу драма, сребра пет тисућа мина и хаљина свештеничких стотину.
70. И тако се населише свештеници и Левити и неки из народа, и пјевачи и вратари и Нетинеји у градовима својим, и сав Израиљ у својим градовима."

  "1jezd3": "---------------------------------
ПРВА КЊИГА ЈЕЗДРИНА
Глава 3. 
Подизање олтара за жртву паљеницу. Празник сјеница. Полагање темеља Храму.
---------------------------------
1. А кад дође седми мјесец и синови Израиљеви бијаху у својим градовима, сабра се народ једнодушно у Јерусалим.
2. Тада уста *Исус син Јоседеков, с браћом својом свештеницима и Зоровавељ, син Салатилов, с браћом својом, и изградише олтар Бога Израиљева да приносе на њему жртве паљенице, † како пише у закону Мојсија човјека Божијега. [*Језд 2, 2; Мој 27, 1; † 3 Мој 6, 2.]
3. И подигоше олтар на мјесту његову, ако и бијаху у страху од народа земаљских; и приносише на њему жртве паљенице Господу, жртве паљенице јутром и вечером;
4. И празноваше *празник сјеница, како је писано, † приносећи жртве паљенице сваки дан на број, како је уређено за сваки дан. [*3 Мој 23, 34-43; † 4 Мој 29, 12 и даље.]
5. А потом приносише жртву паљеницу свагдашњу, и на младине и на све празнике Господње освећене и од свакога који драговољно приношаше принос Господу.
6. Од првога дана мјесеца седмога почеше приносити жртве паљенице Господу, а дом Господњи још не бјеше основан.
7. И дадоше новце каменарима и дрводјељама, и храну и пиће и уље Сидоњанима и Тирцима да довозе дрва кедрова с Ливана у море Јопско, како им бјеше допустио Кир, цар Персијски.
8. И друге године по повратку њихову к дому Божијему у Јерусалим, другога мјесеца почеше Зоровавељ, син Салатилов, и Исус, син Јоседеков, и остала браћа њихова, свештеници и Левити, и сви који дођоше из ропства у Јерусалим, и поставише Левите од двадесет година и више да настоје над послом око дома Господњега.
9. И би постављен *Исус и синови његови и браћа његова, и Кадмило и синови његови, синови Јудини, заједно да настоје над посленицима у дому Божијем, и синови Инададови и њихови синови и браћа њихова Левити. [*Језд 2, 40.]
10. И кад зидари полагаху темељ цркви Господњој, поставише свештенике обучене с трубама и Левите, синове Асафове, с кимвалима да хвале Господа, по уредби Давида цара Израиљева.
11. И пјеваху наизмјенце хвалећи и славећи Господа, *јер је довијека милост његова над Израиљем. И сав народ подвикиваше иза гласа хвалећи Господа што се осниваше дом Господњи. [*2 дн 5, 13; Пс 118, 1.]
12. А *многи од свештеника и Левита и главара домова отачких, старци који бијаху видјели пређашњи дом, плакаху иза гласа гледајући овај дом који се осниваше, а многи опет подвикиваху од радости, [*Аг 2, 3.]
13. Те народ не могаше разазнати вике радосне од вике плачне у народу, јер народ подвикиваше иза гласа, и вика се чујаше далеко."

  "1jezd4": "---------------------------------
ПРВА КЊИГА ЈЕЗДРИНА
Глава 4. 
Самарјани против подизања Храма и јерусалимских зидова. Тужба на Јудејце у време Кира.
---------------------------------
1. А кад чуше непријатељи Јудини и Венијаминови да они који се вратише из ропства, зидају цркву Господу Богу Израиљеву.
2. Дођоше к Зоровавељу и ка главарима домова отачких, и рекоше им: Да и ми зидамо с вама, јер ћемо као и ви тражити Бога вашега, и њему приносимо жртве *од времена Есарадона, цара Асирскога, који нас је довео овамо. [*2 цар 17, 24, 33; 19, 37.]
3. А Зоровавељ и Исус и остали главари домова отачких у Израиљу рекоше им: Не можете ви с нама зидати дома Богу нашему, него ћемо ми сами зидати Господу Богу Израиљеву, *како нам је заповједио Кир, цар Персијски. [*Језд 1, 3.]
4. Тада народ земаљски досађиваше народу Јудину и сметаше их у зидању;
5. И наимаху савјетнике супрот њима да расипају намјеру њихову свега времена Кира, цара Персијскога, до владе Дарија, цара Персијскога.
6. А кад се зацари Асвир, у почетку његова царовања написаше тужбу на становнике Јудејске и Јерусалимске.
7. И за времена Артаксерксова писа Вислам, Митредат, Тавеило и остали другови његови Артаксерксу, цару Персијском; а књига бјеше писана Сирским писмом и Сирским језиком.
8. Реум, старјешина у вијећу, и Симсај писар написаше једну књигу против Јерусалима цару Артаксерксу овако:
9. Реум, старјешина у вијећу, и Симсај писар и остали другови њихови, Дињани, Афарсашани, Тарфаљани, Афаршани, Архевљани, Вавилоњани, Сусанашани, Деављани, Еламљани,
10. И остали народ које пресели велики и славни Асенафар и насели по градовима Самаријским, и остали с ове стране ријеке, тада и тада.
11. Ово је пријепис од књиге коју му послаше: Цару Артаксерксу. Слуге твоје, људи с ове стране ријеке, тада и тада.
12. Да је на знање цару да Јудејци који пођоше од тебе к нама, дођоше у Јерусалим, и град одметнички и опаки зидају, зидове оправљају и из темеља подижу.
13. Него да је на знање цару: Ако се овај град сазида и зидови оправе, они неће давати данка ни порезе ни царине, те ће бити штета ризници царској.
14. Што, дакле, плату од двора примамо, те нам не приличи да гледамо штету цареву, тога ради шаљемо и јављамо цару,
15. Да се потражи у књизи дневника отаца твојих, па ћеш наћи у књизи дневника и дознати да је овај град одметнички и да је на штету царевима и земљама и да су се у њему дизале буне од давнина, те зато би раскопан овај град.
16. Дајемо на знање цару: Ако се овај град сазида и зидови се његови оправе, онда овај дио преко ријеке неће више бити твој.
17. Тада цар посла одговор Реуму, старјешини у вијећу, и Симсају писару и осталијем друговима њиховијем који сјеђаху у Самарији и осталијем с ону страну ријеке: Поздравље, тада и тада.
18. Књига коју нам посласте разговјетно би прочитана преда мном.
19. И заповједих, те потражише и нађоше да је тај град од давнина устајао на цареве и да су у њему бивали одмети и буне,
20. И да су силни цареви бивали у Јерусалиму, који владаху свијем што је преко ријеке, и даваху им се данци и порезе и царине.
21. Зато наредите да се забрани онијем људима да се онај град зида докле ја не заповједим.
22. И пазите да не погријешите у том. Јер зашто би зло расло на штету царевима?
23. А кад се пријепис од књиге цара Артаксеркса прочита пред Реумом и Симсајем писарем и пред друговима њиховијем, они брже отидоше у Јерусалим к Јудејцима, те им забранише оружаном силом.
24. Тада стаде посао око дома Божијега у Јерусалиму, и стаја до друге године царовања Дарија, цара Персијскога."

  "1jezd5": "---------------------------------
ПРВА КЊИГА ЈЕЗДРИНА
Глава 5. 
Настављено зидање Храма (520-515) онако како су пророковали Агеј и Захарија. Извештај о том цару Дарију.
---------------------------------
1. Тада *Агеј пророк и † Захарија, син Идов, пророк пророковаху Јудејцима који бијаху у Јудеји и у Јерусалиму у име Бога Израиљева. [*Аг 1, 1; † Зах 1, 1]
2. И уста Зоровавељ, син Салатилов, и Исус, син Јоседеков, и почеше опет зидати дом Божји у Јерусалиму, и бјеху с њима пророци Божји помажући им.
3. У то вријеме дође к њима Татнај, управитељ, с ову страну ријеке, и Сетар-Воснај и другови њихови, и рекоше им овако: Ко вам је дао власт да зидате ту кућу и да оправљате те зидове?
4. Тада им одговорисмо именујући људе који грађаху ту грађевину.
5. Али бјеше око Божије на старјешинама Јудејским, те им не забранише докле не отиде ствар до Дарија и донесу одговор о том.
6. А ово је пријепис од књиге коју посла цару Дарију Татнај, управитељ, с ове стране ријеке и Сетар-Воснај с друговима својим Афарсашанима који бијаху с ове стране ријеке.
7. Послаше му књигу, а у њојзи бјеше написано овако: Дарију цару свако добро.
8. Да је на знање цару да дођосмо у Јудејску земљу, к дому Бога великога, који зидају од великога камена, и дрвље мећу у зидове, и посао се брзо ради и напредује у рукама њиховијем.
9. И запитасмо тамошње старјешине рекавши им: Ко вам је дао власт да зидате тај дом и да оправљате те зидове?
10. Па их и за имена њихова запитасмо да бисмо ти јавили, и записасмо имена онијех који су главари међу њима.
11. А они нам одговорише овако говорећи: Ми смо слуге Бога небескога и земаљскога, и зидамо дом који је био сазидан прије много времена, који је зидао и подигао велик цар Израиљев.
12. Али кад оци наши разгњевише Бога небескога, *даде их у руке Навуходоносору, цару Вавилонском, Халдејцу, који † раскопа овај дом, а народ пресели у Вавилон. [*2 цар 25, 9; † 2 цар 25, 9.]
13. Али *прве године Кира, цара Вавилонскога, цар Кир заповједи да се сазида овај дом Божји. [*Језд 1, 1.]
14. *Још и судове дома Божијега, златне и сребрне, које Навуходоносор бјеше узео из цркве Јерусалимске и однио у цркву Вавилонску, изнесе их цар Кир из цркве Вавилонске и бише дани човеку по имену Сасавасару, којега постави управитељем, [*Језд 1, 8.]
15. И рече му: Узми ове судове па иди и однеси их у цркву која је у Јерусалиму, и дом Божји нека се сазида на својем мјесту.
16. Онда тај Сасавасар дође и постави темељ дому Божијему у Јерусалиму; и од тога времена досад зида се и још није довршен.
17. Ако је, дакле, угодно цару, нека се потражи у ризници царској у Вавилону је ли *цар Кир заповједио да се сазида овај дом Божји у Јерусалиму, и вољу своју о том нека нам цар пошље. [*Језд 8, 36.]"

  "1jezd6": "---------------------------------
ПРВА КЊИГА ЈЕЗДРИНА
Глава 6. 
Пошто је стигао од Дарија повољан одговор, Храм се довршује, посвећује и празнује Пасха 515. г.
---------------------------------
1. Тада цар Дарије заповједи, те тражише у књижници гдје се остављаше благо у Вавилону.
2. И нађоше у Ахмети, у двору царском, у земљи Мидској, књигу у којој бјеше записан овај спомен:
3. Прве године цара Кира заповједи цар Кир: Дом Божји у Јерусалиму да се сазида да буде мјесто гдје ће се приносити жртве, и темељи да му се изидају, да буде висок шездесет лаката и широк шездесет лаката.
4. Три реда да буду од камења великога и један ред од дрвета новога, а трошак да се даје из царскога дома.
5. И судови дома Божијега, златни и сребрни, што Навуходоносор бјеше узео из цркве Јерусалимске и донио у Вавилон, да се врате и опет однесу у цркву Јерусалимску на своје мјесто и да се оставе у дому Божијем.
6. Зато Татнају, управитељу с оне стране ријеке, Сетар-Воснају с друговима својим Афарсашанима, који сте с оне стране ријеке, уклоните се одатле.
7. Оставите нека се гради тај дом Божји, управитељ Јудејски и старјешине њихове нека зидају тај дом Божји на мјесту његову.
8. Још заповиједам шта ћете чинити старјешинама Јудејским да би се сазидао тај дом Божји: од блага царскога, од доходака с оне стране ријеке, да се даје без оклијевања трошак онијем људима да се не устављају.
9. И што треба, било јунаца или овнова и јагањаца за жртве паљенице Богу небескому, или пшенице, соли, вина и уља, како реку свештеници Јерусалимски, да им се даје сваки дан без одгађања,
10. Да приносе мирисне жртве Богу небескому и да се моле за живот царев и синова његовијех.
11. Још заповиједам: Ко би учинио друкчије, из његове куће да се узме брвно и пободе, и он на њему да се погуби, и његова кућа да буде буниште за то.
12. И Бог који је ондје настанио име своје, да обори свакога цара и сваки народ који би дигао руку да промијени ово и раскопа тај дом Божји у Јерусалиму. Ја, Дарије заповиједам ово, одмах да се изврши.
13. Тада Татнај, управитељ с ове стране ријеке, Сетар-Воснај и другови њихови учинише одмах како заповједи Дарије.
14. И старјешине Јудејске зидаше и напредоваше, по пророштву Агеја пророка и Захарије, сина Идова; зидаше и довршише, по заповијести Бога Израиљева и по заповијести Кира и Дарија и Артаксеркса, цара Персијскога.
15. И сврши се тај дом до трећега дана мјесеца Адара шесте године царовања цара Дарија.
16. И синови Израиљеви, свештеници и Левити и остали између онијех који се вратише из ропства *посветише тај дом Божји радујући се. [*1 цар 8, 63.]
17. И *принесоше на посвећење тога дома Божијега сто јунаца, двјеста овнова, четири стотине јагањаца и дванаест јараца на жртву за гријех за свега Израиља, према броју племена Израиљевијех. [*4 Мој 7, 10.]
18. И поставише свештенике по редовима њиховијем и Левите по редовима њиховијем да служе Богу у Јерусалиму *како је написано у књизи Мојсијевој. [*4 Мој 3, 6.]
19. Потом славише који се вратише из ропства пасху *четрнаестога дана првога мјесеца. [*2 Мој 12, 6.]
20. Јер се очистише и свештеници и Левити, те бијаху сви чисти, и клаше пасху за све који се вратише из ропства и за браћу своју свештенике и за себе саме.
21. И *једоше синови Израиљеви који се вратише из ропства и сви који се од нечистоте народа земаљских одвојише к њима да траже Господа Бога Израиљева. [*5 Мој 16, 18.]
22. И празноваше празник пријеснијех хљебова седам дана веселећи се; јер их развесели Господ и обрати срце цара Асирскога к њима да укријепи руке њихове у послу око дома Бога, Бога Израиљева."

  "1jezd7": "---------------------------------
ПРВА КЊИГА ЈЕЗДРИНА
Глава 7. 
Јездра се враћа у Јерусалим и са указом цара Артаксеркса опет заводи богослужења.
---------------------------------
1. А послије овијех ствари, за царовања Артаксеркса, цара Персијскога, Јездра, син Сераје, сина Азарије, сина Хелкије,
2. Сина Салума, сина Садока, сина Ахитова,
3. Сина Амарије, сина Азарије, сина Мерајота,
4. Сина Зераје, сина Озије, сина Вукија,
5. Сина Авусије, сина Финеса, сина Елеазара, сина Арона, поглавара свештеничкога,
6. Тај Јездра врати се из Вавилонске, а бијаше књижевник вјешт закону Мојсијеву, који даде Господ Бог Израиљев, и цар му даде све што заиска, *јер рука Господа Бога његова бијаше над њим, [*Језд 7, 9; 9, 28; 8, 18; Нем 2, 8.]
7. И вратише се у Јерусалим неки синови Израиљеви и свештеници и Левити и пјевачи и вратари и *Нетинеји седме године цара Артаксеркса. [*Језд 2, 43.]
8. А дође у Јерусалим петога мјесеца седме године тога цара.
9. Јер првога дана првога мјесеца пође из Вавилонске, а првога дана петога мјесеца дође у Јерусалим, *јер добра рука Бога његова бјеше над њим. [*Језд 7, 6.]
10. Јер Јездра бјеше управио срце своје да истражује закон Господњи и да га извршује и да учи Израиља уредбама и законима.
11. А ово је пријепис од књиге коју даде цар Артаксеркс Јездри, свештенику, књижевнику вјештому стварима што је заповједио Господ и уредбама његовијем у Израиљу:
12. Артаксеркс, *цар над царевима, Јездри, свештенику, књижевнику вјештому у закону Бога небескога, свако добро; тада и тада. [*Јез 26, 7.]
13. Ја заповиједам: Ко год у мом царству од народа Израиљева и од свештеника његовијех и Левита хоће од своје воље да иде с тобом у Јерусалим, нек иде.
14. Јер се шаљеш од цара и од седам савјетника његовијех да надгледаш Јудеју и Јерусалим по закону Бога својега који ти је у руци,
15. И да однесеш сребро и злато што цар и савјетници његови драговољно приносе Богу Израиљеву, којему је стан у Јерусалиму,
16. И све сребро и злато што накупиш у свој земљи Вавилонској с драговољнијем прилозима које народ и свештеници драговољно приложе на дом Бога својега у Јерусалиму.
17. Па одмах за те новце купи јунаца и овнова и јагањаца с даровима њиховијем и наљевима њиховијем, и принеси их на олтару дома Бога вашега у Јерусалиму.
18. И што се теби и браћи твојој свиди учинити с осталијем сребром и златом, учините по вољи Бога својега.
19. И судове који су ти дати за службу у дому Бога твојега, остави пред Богом у Јерусалиму.
20. И што би још требало дому Бога твојега, те би ваљало дати, подај из царске ризнице.
21. И још заповиједам ја, цар Артаксеркс, свијем ризничарима с оне стране ријеке, да што год заиште од вас Јездра, свештеник, књижевник вјешти закону Бога небескога, одмах да се учини,
22. До сто таланата сребра и до сто кора пшенице и до сто вата вина и до сто вата уља, а соли без мјере,
23. Што год заповједи Бог небески, одмах да се учини за дом Бога небескога, да не дође гњев на царство, на цара и на синове његове.
24. И још вам јављамо да се ни од једнога између свештеника и Левита и пјевача и вратара и Нетинеја и других слуга тога дома Божијега не смије узимати данак ни пореза ни царина.
25. А ти, Јездра, по мудрости Бога својега која ти је дата, постави управитеље и судије да суде свему народу што је с оне стране ријеке између свијех који знаду закон Бога твојега, и ко не зна, учите га.
26. А ко не би извршивао закона Бога твојега и закона царева, одмах да му се суди, било да се погуби или да се прогна или да се оглоби или да се баци у тамницу.
27. Благословен да је Господ Бог отаца наших који даде то цару у срце да украси дом Господњи у Јерусалиму,
28. И даде ми, те нађох милост пред царем и савјетницима његовијем и пред свијем силнијем кнезовима царевијем. И ја се ослободих, *јер рука Господа Бога мојега бјеше нада мном, и скупих главаре из Израиља да иду са мном. [*Језд 7, 6.]"

  "1jezd8": "---------------------------------
ПРВА КЊИГА ЈЕЗДРИНА
Глава 8. 
Јездрини сапутници, постови и дарови. Долазак у Јерусалим из Вавилона.
---------------------------------
1. А ово су главари домова отачких и племе онијех што пођоше са мном из Вавилона за владе цара Артаксеркса:
2. Од синова Финесовијех Гирсом; од синова Итамаровијех Данило; од синова Давидовијех Хатус;
3. Од синова *Сеханије, који бјеше од синова Фаросовијех, Захарија и с њим на број мушкиња сто и педесет; [*1 дн 3, 22.]
4. Од синова Фат-Моавовијех Елиоинај, син Зерајин, и с њим мушкиња двјеста;
5. Од синова Сеханијиних син Јасилов и с њим мушкиња три стотине;
6. И од синова Адиновијех Евед, син Јонатанов, и с њим мушкиња педесет;
7. И од синова Еламовијех Исаија, син Аталијин, и с њим мушкиња седамдесет;
8. И од синова Сефатијиних Зевадија, син Михаилов, и с њим мушкиња осамдесет;
9. Од синова Јоавовијех Овадија, син Јехилов, и с њим мушкиња двјеста и осамдесет;
10. И од синова Селомитовијех, син Јосифијин, и с њим мушкиња сто и шездесет;
11. И од синова Вивајевих Захарија, син Вивајев, и с њим мушкиња двадесет и осам;
12. И од синова Азгадовијех Јоанан, син Акатанов, и с њим мушкиња сто и десет;
13. И од синова Адоникамовијех пошљедњих по имену Елифелет, Јеило и Семаја и с њима мушкиња шездесет;
14. И од синова Вигвајевијех Гутај и Завуд, и с њима мушкиња седамдесет.
15. И сабра их код ријеке која тече у Аву, и ондје стајасмо у околу три дана; послије прегледах народ и свештенике, али не нађох ондје ниједнога од синова Левијевих.
16. Зато послах Елијезера, Арила, Семају и Елнатана и Јарива и Елнатана и Натана и Захарију и Месулама, главаре, и Јојарива и Елнатана, учитеље,
17. И оправих их к Иду, поглавару у мјесту Касифији, и научих их шта ће говорити Иду и браћи његовој Нетинејима у мјесту Касифији да би нам довели слуге за дом Бога нашега.
18. И доведоше нам, јер добра рука Божија бјеше над нама, човјека разумна између синова Малија, сина Левија, сина Израиљева, Серевију са синовима његовијем и браћом његовом, њих осамнаест;
19. И Асавију и с њим Исаију од синова Мераријевих, с браћом његовом и њиховијем синовима, њих двадесет;
20. И од Нетинеја, које одреди Давид и кнезови да служе Левитима, двјеста и двадесет Нетинеја, који сви бише именовани поименце.
21. Тада огласих ондје на ријеци Ави пост да бисмо се понизили пред Богом својим и измолили у њега срећан пут себи и дјеци својој и свему благу својему.
22. Јер ме бијаше стид искати од цара војске и коњика да нас бране од непријатеља путем, јер бијасмо рекли цару говорећи: *Рука је Бога нашега на добро над свима који га траже, и јачина је његова и гњев на све који га остављају. [*Језд 7, 6.]
23. Тако постисмо и молисмо Бога својега за то, и умолисмо га.
24. Тада одвојих између главара свештеничких дванаест, Серевију, Асавију и с њима десеторицу браће њихове.
25. И измјерих им сребро и злато и судове, прилоге дому Бога нашега што приложи цар и савјетници његови и кнезови његови и сав народ Израиљев који се нађе;
26. Измјерих им у руке шест стотина и педесет таланата сребра, и судова сребрнијех сто таланата, и сто таланата злата,
27. И двадесет чаша златнијех од тисућу драма, и два суда од мједи добре и скупоцјене као злато.
28. И рекох им: Ви сте свети Господу и ови су судови свети, и ово сребро и злато драговољан је прилог Господу Богу отаца ваших.
29. Пазите и чувајте докле не измјерите пред главарима свештеничким и Левитима и главарима отачких домова Израиљевијех у Јерусалиму у клијетима дома Господњега.
30. И тако примише свештеници и Левити измјерено сребро и злато и судове да однесу у Јерусалим у дом Бога нашега.
31. И пођосмо од ријеке Аве дванаестога дана првога мјесеца да идемо у Јерусалим, и рука Бога нашега бијаше над нама и избави нас из руку непријатељских и засједачких на путу.
32. И дођосмо у Јерусалим и стајасмо ондје три дана.
33. А четврти дан измјери се сребро и злато и судови у дому Бога нашега у руке Меримоту, сину Уријину свештенику, с којим бијаше Елеазар, син Финесов, и с њима Јозавад, син Исусов, и Ноадија, син Венујев, Левити.
34. Све на број и на мјеру, и мјера би записана од свега у исто вријеме.
35. И који бише у ропству па се вратише из ропства, принесоше на жртву паљеницу Богу Израиљеву дванаест јунаца за свега Израиља, деведесет и шест овнова, седамдесет и седам јагањаца, *дванаест јараца за гријех, све то на жртву паљеницу Господу. [*Језд 6, 17.]
36. И предаше *заповијести цареве намјесницима царевијем и кнезовима с ове стране ријеке, и они потпомогоше народ и дом Божји. [*Језд 7, 21.]"

  "1jezd9": "---------------------------------
ПРВА КЊИГА ЈЕЗДРИНА
Глава 9. 
Тужбалица због бракова с туђинкама. Покајничка молитва.
---------------------------------
1. А кад се то сврши, приступише к мени кнезови говорећи: Народ Израиљев и свештеници и Левити нијесу се одвојили од народа земаљских због гадова њиховијех, од Хананеја, Хетеја, Ферезеја, Јевусеја, Амонаца, Моаваца, Мисираца и Амореја.
2. *Јер узеше кћери њихове себи и синовима својим, те се помијеша свето сјеме с народима земаљским; и рука свештеничка и главарска бјеше прва у том пријеступу. [*5 Мој 7, 3; 23, 3; Нем 13, 23.]
3. И кад чух то, раздријех хаљину своју и плашт свој, и скидох косу с главе своје и браду своју, и сједох тужан.
4. И скупише се к мени сви који се бојаху ријечи Бога Израиљева за пријеступ онијех који дођоше из ропства, а ја сјеђах тужан до вечерње жртве.
5. А о вечерњој жртви устах од јада својега у раздртој хаљини и плашту, и клекавши на кољена своја, раширих руке своје ка Господу Богу својему,
6. И рекох: Боже мој! Стидим се и *срамим се подигнути очи своје к теби, Боже мој, † јер безакоња наша намножише се сврх главе и кривице наше нарастоше до неба. [*Дан 9, 7, 8; † Пс 38, 4.]
7. Од времена отаца својих до данас под кривицом смо великом, и за безакоња своја бисмо предани ми и цареви наши и свештеници наши у руке царевима земаљским под мач, у ропство, у грабеж и у срамоту, као што се види данас.
8. А сада зачас дође нам милост од Господа Бога нашега, те нам остави остатак и даде нам *клин у светом мјесту свом да би просвијетлио очи наше Бог наш и дао нам да мало одахнемо у ропству својем. [*ИНав 22, 23.]
9. Јер робље смо, али у ропству нашем није нас оставио Бог наш, него нам даде те нађосмо милост пред царевима Персијским давши нам да одахнемо да подигнемо дом Бога својега и оправимо пустолине његове, *и давши нам ограду у Јудеји у Јерусалиму. [*ИНав 5, 2.]
10. Сада, дакле, шта да кажемо, Боже наш, послије тога? Јер остависмо заповијести твоје,
11. Које си заповједио преко слуга својих пророка говорећи: *Земља у коју идете да је наслиједите, земља је нечиста од нечистоте народа земаљских, с гадова њиховијех којима је напунише од краја до краја у нечистоти својој. [*3 Мој 18, 25.]
12. *И зато кћери својих не дајите за синове њихове, и кћери њиховијех не узимајте за синове своје, и не тражите мира њихова ни добра њихова довијека да бисте се окријепили и јели добра оне земље и оставили је у нашљедство синовима својим довијека. [*5 Мој 7, 3.]
13. И послије свега што дође на нас за зла дјела наша и за велику кривицу нашу, јер си нас, Боже наш, покарао мање него што гријеси наши заслужују, и дао си нам остатак оваки,
14. Еда ли ћемо опет преступати заповијести твоје и пријатељити се с овијем гаднијем народима? Не би ли се разгњевио на нас докле нас не би потро да ниједан не остане и не избави се?
15. Господе Боже Израиљев! *Ти си праведан, јер остасмо остатак, као што се види данас. Ево, ми смо пред тобом с кривицом својом, премда се не може стајати пред тобом за то. [*Нем 9, 33.]"

  "1jezd10": "---------------------------------
ПРВА КЊИГА ЈЕЗДРИНА
Глава 10. 
Израиљци отпуштају жене туђинке.
---------------------------------
1. А кад се мољаше Јездра и исповиједаше гријехе плачући и лежећи пред домом Божјим, скупи се к њему из Израиља велико мноштво људи и жена и дјеце; и народ плакаше веома.
2. Тада проговори Сеханија, син Јехилов, од синова Еламовијех, и рече Јездри: Ми смо сагријешили Богу својему што узесмо жене туђинке из народа земаљских; али још има надања Израиљу за то.
3. Да учинимо сада завјет Богу својему, да отпустимо све жене и пород њихов по вољи Господњој и онијех који се боје заповијести Бога нашега, и по закону нека буде.
4. Устани, јер је ово твој посао; а ми ћемо бити уза те, буди слободан и ради.
5. Тада уста Јездра и закле главаре свештеничке и Левите и свега Израиља да учине тако. И заклеше се.
6. Потом уста Јездра испред дома Божијега и отиде у клијет Јоанана, сина Елиасивова; и ушавши не једе хљеба нити воде пи, јер тужаше због пријеступа онијех који бише у ропству.
7. Потом огласише по Јудеји и Јерусалиму свијем који се вратише из ропства, да се скупе у Јерусалим,
8. А ко не би дошао за три дана по договору кнезовском и старјешинском, да се све имање његово разаспе, а сам да се одлучи од збора онијех који се вратише из ропства.
9. Тако се скупише сви људи од Јуде и Венијамина у Јерусалим за три дана, мјесеца деветога. И сјеђаше сав народ на улици пред домом Божјим дршћући ради те ствари и од дажда.
10. Тада уставши Јездра свештеник рече им: Ви сагријешисте што се оженисте туђинкама, те умножисте кривицу Израиљеву.
11. Зато сада исповједите се Господу Богу отаца својих, и учините вољу његову, и одвојте се од народа земаљских и жена туђинки.
12. И сав збор одговори и рече иза гласа: Како нам каза учинићемо.
13. Али народа има много и иде дажд, не може се стајати напољу, а тај посао није за један дан ни за два, јер нас има много који сагријешисмо у том.
14. Да се одреде кнезови наши из свега збора, па који су год у градовима нашим ожењени туђинкама, нека долазе у одређено вријеме и с њима старјешине свакога града и судије докле не одвратимо од себе жестоки гњев Бога својега за ту ствар.
15. И одређен би на то Јонатан, син Асаилов, и Јазија, син Текујев; а Месулам и Саветај, Левити, помагаше им.
16. И учинише тако који се вратише из ропства. И одвојише се Јездра свештеник и главари домова отачких по домовима отаца својих, сви поименце, и сједоше првога дана десетога мјесеца да извиђају ствар.
17. И до првога дана првога мјесеца свршише са свима онима који се бијаху оженили туђинкама.
18. А нађоше се између синова свештеничких ожењени туђинкама: између синова *Исуса, сина Јоседекова, и браће његове: Масија и Елијезер и Јарив и Гедалија; [*Језд 3, 2.]
19. И дадоше руке да ће пустити жене своје; и који бијаху згријешили, принесоше по једнога овна за кривицу своју;
20. И од синова Имировијех Ананије и Зевадија;
21. И од синова Харимовијех Масија и Илија и Семаја и Јехило и Озија,
22. И од синова Пасхоровијех Елиоинај, Масија, Исмаило, Натанаило, Јозавад и Еласа,
23. А од Левита Јозавад и Симеј и Келаја, то је Келита, и Петаја и Јуда и Елијезер;
24. И од пјевача Елијасив; и од вратара Салум и Телем и Урија;
25. А од Израиља, од синова Фаросовијех Рамија и Језија и Малхије и Мијамин и Елеазар и Малхија и Венаја;
26. И од синова Еламовијех: Матанија, Захарија и Јехило и Авдија и Јеремот и Илија;
27. И од синова Затовијех Елиоинај, Елијасив, Матанија и Јеримот и Завад и Азиза;
28. И од синова Вивајевијех Јоанан, Ананија, Завај, Атлај,
29. И од синова Ванијевих Месулам, Малух и Адаја, Јасув и Сеал и Рамот;
30. И од синова Фат-Моавовијех Адна и Хелал, Венаја, Масија, Матанија, Везелеило и Винуј и Манасија;
31. И од синова Харимовијех Елијезер, Јесија, Малхија, Семаја, Симеон,
32. Венијамин, Малух, Семарија;
33. Од синова Асумовијех Матенај, Матата, Завад, Елифелет, Јеремај, Манасија, Симеј;
34. Од синова Ванијевих Мадаја, Амрам и Уило,
35. Венаја, Ведеја, Хелуј,
36. Ванија, Меримот, Елијасив,
37. Матанија, Матенај и Јасав,
38. И Ваније, Винуј, Симеј,
39. И Селемија и Натан и Адаја,
40. Махнадевај, Сасај, Сарај,
41. Азареило и Селемија, Семарија,
42. Салум, Амарија, Јосиф;
43. Од синова Невовијех: Јесило, Матанија, Завад, Зевина, Јадав, Јоило и Венаја.
44. Сви се ови бијаху оженили туђинкама, и неке између њих бијаху и дјецу изродиле."

###################################################
###################################################
###################################################


  "nem1": "---------------------------------
КЊИГА НЕМИЈИНА
Глава 1. 
Немијина молитва због тужног стања Јудеје и Јерусалима (445. пре Христа).
---------------------------------
1. Ријечи Немије, сина Ахалијина. Мјесеца Хислева године двадесете, кад бијах у Сусану граду,
2. Дође Ананије, један од браће моје, с некима из Јудеје; и запитах их за Јудејце, за остатак што бјеше остао од ропства, и за Јерусалим.
3. А они ми рекоше: Остатак што оста од ропства, ондје у земљи, у великој је невољи и срамоти, и *зид је Јерусалимски разваљен и врата су му огњем попаљена. [*2 дн 36, 39.]
4. А кад чух те ријечи, *сједох и плаках, и тужих неколико дана, и постих и молих се пред Богом небеским, [*Језд 9, 3.]
5. И рекох: *Ох Господе Боже небески, Боже велики и страшни, који чуваш завјет и милост онима који те љубе и држе твоје заповијести. [*Дан 9, 4.]
6. Нека буде ухо твоје пригнуто и очи твоје отворене да чујеш молитву слуге својега којом се сада молим пред тобом дан и ноћ за синове Израиљеве, слуге твоје, и исповиједам гријехе синова Израиљевијех којима ти згријешисмо.
7. Скривисмо ти и не држасмо заповијести ни уредбе ни закона које си заповједио преко Мојсија слуге својега.
8. Али се опомени ријечи коју си заповједио Мојсију, слуги својему, говорећи: Ви ћете згријешити и *ја ћу вас расијати међу народе; [*5 Мој 4, 27.]
9. Али ако се обратите к мени и станете држати заповијести моје и творити их, *ако будете изгнани и на крај свијета, сабраћу вас оданде и одвешћу вас на мјесто које сам изабрао да ондје настаним име своје. [*5 Мој 30, 4-9.]
10. А ово су слуге твоје и народ твој, који си искупио силом својом великом и руком својом крјепком.
11. Ох Господе! Нека буде ухо твоје пригнуто к молитви слуге твојега и к молитви слуга твојих, који су ради бојати се имена твојега, и дај данас срећу слуги својему и учини да нађе милост пред овијем човјеком. А ја бијах пехарник царев."

  "nem2": "---------------------------------
КЊИГА НЕМИЈИНА
Глава 2. 
Цар допушта Немији да обнавља Јерусалим. Разгледање стања зидова.
---------------------------------
1. А мјесеца Нисана године двадесете Артаксеркса цара бијаше вино пред њим, и ја узев вино, дадох га цару. А пређе не бијах невесео пред њим.
2. И рече ми цар: Што си лица невесела кад нијеси болестан? Није друго него туга у срцу. А ја се уплаших врло.
3. И рекох цару: Да је жив цар довијека! Како не бих био лица невесела кад је град гдје су гробови мојих отаца опустио и врата му огњем спаљена?
4. А цар ми рече: Шта хоћеш? Тада се помолих Богу небескому,
5. И рекох цару: Ако је угодно цару и ако ти је мио слуга твој, пошљи ме у Јудеју, у град гдје су гробови отаца мојих да га саградим.
6. А цар ми рече, а жена његова сјеђаше до њега: Колико ти времена треба на пут, и кад ћеш се вратити? И би угодно цару, и пусти ме кад му казах вријеме.
7. Потом рекох цару: Ако је угодно цару, да ми се да књига на кнезове преко ријеке да ме прате докле не дођем у Јудеју,
8. И књига на Асафа, чувара шуме цареве, да ми да дрва за брвна на врата од двора уз дом Божји и за зид градски и за кућу у коју ћу ући. И даде ми цар, *јер добра рука Бога мојега бјеше нада мном. [*Језд 7, 6.]
9. И тако дођох ка кнезовима преко ријеке, и дадох им књиге цареве. А цар посла са мном војводе и коњике.
10. А кад то чу Санавалат Ороњанин и Товија, слуга Амонац, би им врло мрско што дође човјек да се постара за добро синовима Израиљевијем.
11. Потом дођох у Јерусалим и бих ондје три дана.
12. Па устах ноћу с неколико људи, а никому не казах што ми је Бог мој дао у срце да учиним у Јерусалиму; и не имах кљусета са собом осим онога на ком јахах.
13. И изидох ноћу на врата од долине, на извор змајевски, и на врата гнојна, и разгледах зидове Јерусалимске како бјеху разваљени и како му врата бјеху огњем попаљена.
14. Отуда прођох на *изворска врата и на царско језеро, а ондје не бјеше мјеста да кљусе пода мном пријеђе. [*Нем 3, 15.]
15. Зато јахах уз поток по ноћи и разгледах зид, па се вратих на врата од долине, и тако дођох натраг.
16. Али поглавари не знадијаху куда сам ишао ни шта сам радио, јер до тада не бијах ништа рекао ни Јудејцима ни свештеницима ни кнезовима ни поглаварима ни другима који управљаху послом.
17. Зато им рекох: Видите у каквом смо злу! Јерусалим пуст и врата му попаљена огњем; дајте да зидамо зидове Јерусалимске да више не будемо руг.
18. И казах им како је добра рука Бога мојега нада мном и ријечи цареве које ми је рекао. Тада рекоше: Устанимо и зидајмо. И укријепише им се руке на добро.
19. А кад то чу Санавалат Ороњанин и Товија, слуга Амонац, и Гисем Арапин, подсмијеваше нам се и ругаше нам се говорећи: Шта то радите? Да се нећете одметнути цару?
20. А ја им одговорих и рекох: Бог небески даће нам срећу, а ми слуге његове устасмо и зидамо; али ви немате дијела ни права ни спомена у Јерусалиму."

  "nem"3: "---------------------------------
КЊИГА НЕМИЈИНА
Глава 3. 
Зидање јерусалимских зидова. Добровољци у раду.
---------------------------------
1. И уста *Елијасив, поглавар свештенички, и браћа његова свештеници и зидаше врата овчија, и осветише их и метнуше им крила, и осветише их до куле Меје, до † куле Ананеилове. [*Језд 12, 10; † Јер 31, 38.]
2. А до њега зидаше Јерихоњани, а до њих зида Захур, син Имријев;
3. А врата рибља зидаше синови Асенајини, они их побрвнаше и метнуше крила и браве и пријеворнице.
4. А до њих оправља Меримот, син Урије сина Акосова; а до њих оправља Месулам, син Варахије сина Месизавеилова; а до њих оправља Садок, син Ванин.
5. А до њих оправљаше Текојани, али поглавице њихове не савише врата својега на службу Господу својему.
6. А стара врата оправља Јодај, син Фасејин, и Месулам, син Весодијин, они их побрвнаше и метнуше крила и браве и пријеворнице.
7. А до њих оправљаше Мелатија Гаваоњанин и Јадон Мероњанин, људи из Гаваона и из Миспе до столице кнеза с ове стране ријеке.
8. До њих оправља Узило, син Арахијин, златар; а до њега оправља Ананија, син апотекарски. И оставише Јерусалим до широкога зида.
9. А до њих оправља Рефаја, син Оров, поглавар над половином краја Јерусалимскога.
10. А до њих оправља Једаја, син Арумафов, према својој кући, а до њега оправља Хатус, син Асавнијин.
11. Толико оправља Малхија, син Харимов, и Асув, син Фат-Моавов, и кулу код пећи.
12. А до њега оправља Салум, син Лоисов, поглавар над половином краја Јерусалимскога са кћерима својим.
13. Врата долинска оправља Анун са становницима Занојским; они их саградише и метнуше крила и браве и пријеворнице, и тисућу лаката зида до гнојнијех врата.
14. А гнојна врата оправља Малхија, син Рихавов, поглавар над крајем Вет-Керемским, он их сагради и метну крила и браве и пријеворнице.
15. А врата изворска оправља Салум, син Хол-Озин, поглавар над крајем у Миспи, он их сагради и покри и метну им крила и браве и пријеворнице; и зид код *бање Силоамске од врта царева до басамака који слазе из града Давидова. [*2 цар 20, 20; Јн 9, 7.]
16. За њим оправља Немија, син Азвуков, поглавар над половином краја Вет-Сурскога, до према гробовима Давидовијем и до језера начињенога и до куће јуначке.
17. За њим оправљаше Левити, Реум, син Ванијев, а до њега оправља Асавија, поглавар над половином краја Кеилскога, са својим крајем.
18. За њим оправљаше браћа њихова, Вавај, син Инададов, поглавар над половином краја Кеилскога.
19. А до њега оправља Есер, син Исусов, поглавар од Миспе, толико према мјесту куда се иде к ризници на углу.
20. За њим разгорјевши се Варух, син Завајев, оправља толико од угла до врата од куће Елијасива, поглавара свештеничкога.
21. За њим оправља Меримот, син Урије сина Акосова, толико од врата куће Елијасивове до краја куће Елијасивове.
22. А за њим оправљаше свештеници који живљаху у равници.
23. За њима оправља Венијамин и Асув према својим кућама; а за њима оправља Азарија, син Масије, сина Ананијина, уз своју кућу.
24. За њим оправља Винуј, син Инададов, толико од куће Азаријине до савитка и до угла.
25. Фалал, син Узајев, оправља према савитку и према кули која се издиже из горњега дома царева код *тријема тамничкога; за њим Федаја, син Фаросов; [*Јер 32, 2; 33, 1.]
26. И Нетинеји који живљаху у Офилу, до према вратима воденијем на исток и кули високој;
27. За њима оправљаше Текојани толико према великој кули високој до зида Офилскога;
28. Од *врата коњских оправљаше свештеници сваки према свакој кући; [*2 цар 11, 16.]
29. За њима оправља Садок, син Имиров, према својој кући; а за њим оправља Семаја, син Сеханијин, чувар врата источнијех;
30. За њим оправља Ананија, син Селемијин, и Анун, шести син Салафов, толико; за њима оправља Месулам, син Варахијин, према својој клијети;
31. За њим оправља Малхија, син златарев, до куће Нетинејске и трговачке према вратима Мифкадским до узбрдице на углу;
32. А између узбрдице на углу и овчијих врата оправљаше златари и трговци."

  "nem4": "---------------------------------
КЊИГА НЕМИЈИНА
Глава 4. 
Зидање се наставља и поред поруга и сметњи. Мјере предострожности приликом зидања.
---------------------------------
1. А *кад чу Санавалат да зидамо зид, разгњеви се и расрди се врло, и ругаше се Јеврејима, [*Нем 2, 19.]
2. И говорише пред браћом својом и војницима Самаријским: Шта раде ти немоћни Јудејци? Хоћемо ли их оставити? Хоће ли приносити жртве? Хоће ли сада свршити? Еда ли ће у живот повратити из праха камење спаљено?
3. А Товија Амонац који бијаше уза њ рече: Нека зидају; да лисица дође, провалиће камени зид њихов.
4. Чуј, Боже наш, како нас презиру; обрати руг њихов на њихову главу и дај да буду грабеж у земљи гдје би робовали.
5. И не покривај безакоња њихова, и гријех њихов да се не избрише пред тобом, јер те дражише за оне који зидају.
6. И тако зидасмо зид, и сав се зид састави до половине, и народ имаше вољу да ради.
7. А кад чу Санавалат и Товија и Арапи и Амонци и Азоћани да се оправља зид Јерусалимски и да се почело затварати што је проваљено, разгњевише се врло;
8. И сложише се сви заједно да дођу и ударе на Јерусалим и да смету.
9. А ми се молисмо Богу својему и постављасмо стражу према њима дан и ноћ од страха њихова.
10. А Јудејци рекоше: Клонула је снага носиоцима, а праха има много, не можемо зидати зида.
11. А наши непријатељи рекоше: Да не дознаду и не опазе докле не дођемо усред њих, па ћемо их побити и прекинути посао.
12. Али дођоше Јудејци који код њих живљаху и казаше нам десет пута: Чувајте сва мјеста куда се иде к нама.
13. Тада намјестих народ у низима иза зида и на стрменима, поставих народ по породицама с мачевима и копљима и луковима.
14. И разгледавши устах и рекох старјешинама и главарима и осталом народу: Не бојте их се. Помените Господа великога и страшнога, и бијте се за браћу своју, за синове своје и кћери своје, за жене своје и куће своје.
15. А кад чуше непријатељи наши да смо дознали, *разби Господ њихову намјеру, и ми се вратисмо сви к зиду, сваки на свој посао. [*Јов 5, 12.]
16. И отада половина мојих момака пословаше, а друга половина држаше копља и штитове и лукове и оклопе, и кнезови стајаху иза свега дома Јудина.
17. И који зидаху и који ношаху терет и који товараху, сваки једном руком рађаше, а у другој држаше копље.
18. А који зидаху, сваки имаху мач припасан уз бедрицу, и тако зидаху. А трубач стајаше код мене.
19. Јер рекох старјешинама и главарима и осталом народу: Посао је велик и дуг, и ми смо се расули по зиду далеко један од другога.
20. Гдје чујете трубу да труби, онамо трчите к нама; *Бог наш војеваће за нас. [*2 Мој 14, 14.]
21. Тако рађасмо посао, и половина их држаше копља од зоре па докле звијезде не изиду.
22. У то вријеме још рекох народу: Сваки с момком својим нека ноћује у Јерусалиму да би нам ноћу стражили а дању радили.
23. А ја и моја браћа и момци моји и стражари што иду за мном, нећемо свлачити са себе хаљина; у свакога да је мач и вода."

  "nem5": "---------------------------------
КЊИГА НЕМИЈИНА
Глава 5. 
Немија ослобађа сиромахе од државних дажбина. Његова несебичност.
---------------------------------
1. И стаде велика вика људи и жена на браћу њихову Јудејце.
2. Јер неки говораху: Нас и синова наших и кћери наших има много; да добавимо жита да једемо и останемо живи.
3. Други опет говораху: Да заложимо поља своја и винограде и куће да добијемо жита у овој глади.
4. Још други говораху: Да узајмимо новаца на поља своја и винограде за данак царски.
5. А тијело је наше као тијело браће наше, синови наши као њихови синови и, ето, треба да дамо синове своје и кћери своје у робље, и неке кћери наше већ су робиње, а ми не можемо ништа, јер поља наша и винограде наше држе други.
6. Зато се расрдих врло кад чух вику њихову и те ријечи.
7. И смислих у срцу свом и укорих кнезове и поглаваре, и рекох им: *Ви мећете бремена сваки на брата својега. И сазвах велики збор њих ради. [*2 Мој 22, 25.]
8. И рекох им: Ми откуписмо колико могосмо браћу своју Јудејце што бјеху *продани народима; а ви ли ћете продавати браћу своју или ће се продавати нама? А они умукоше и не нађоше што би одговорили. [*3 Мој 25, 47-49.]
9. И рекох: Није добро што радите. Не треба ли вам ходити у страху Бога нашега да нам се не ругају народи, непријатељи наши?
10. И ја и браћа моја и момци моји давали смо им новаца и жита; *али опростимо им тај дуг. [*5 Мој 15, 1-11.]
11. Хајде, вратите им данас поља њихова и винограде и маслинике и куће и што им на стотину узимате од новца и жита и вина и уља.
12. А они одговорише: Вратићемо и нећемо искати од њих; учинићемо како велиш. Тада сазвах свештенике, и заклех их да ће тако учинити.
13. И истресох њедра своја и рекох: Овако да истресе Бог свакога из куће његове и из труда његова ко год не испуни ове ријечи, и овако да се истресе и буде празан. И сав збор рече: Амин. И хвалише Господа, и учини народ по тој ријечи.
14. И откад ми цар заповједи да им будем управитељ у земљи Јудиној, од године двадесете до тридесет друге године цара Артаксеркса, дванаест година, ја и браћа моја не једосмо хране управитељске.
15. А пређашњи управитељи који бијаху прије мене, бијаху тешки народу узимајући од њега хљеба и вина, осим четрдесет сикала сребра, и слуге њихове заповиједаху по народу; али ја тако не чиних бојећи се Бога.
16. Него и око грађења зида радих, и не куписмо њиве; и сви момци моји бијаху скупа ондје на послу.
17. И Јудејаца и поглавара сто и педесет људи и који долажаху к нама из околнијех народа бијаху за мојим столом.
18. И готовљаше се сваки дан по једно говече, шест оваца изабранијех, и птице готовљаху ми се, и сваких десет дана даваше се свакојакога вина изобила. И опет не исках хране управитељске; јер служба бјеше тешка народу.
19. *Помени ме, Боже мој, на добро за све што сам чинио овому народу. [*Нем 13, 14, 22.]"

  "nem6": "---------------------------------
КЊИГА НЕМИЈИНА
Глава 6. 
Немија избјегава замке непријатељске и довршује градске зидове.
---------------------------------
1. А кад чу Санавалат и Товија и Гисем Арапин и остали наши непријатељи да сам сазидао зид и да није остало у њему ништа проваљено, а до тада још не бијах намјестио крила на врата,
2. Посла Санавалат и Гисем к мени и поручи: Ходи да се састанемо у ком селу у пољу Ононском. А они мишљаху зло по ме.
3. И послах к њима гласнике и поручих: У послу сам великом, зато не могу доћи. Јер би стао посао кад бих га оставио да дођем к вама.
4. И слаше тако к мени четири пута; и ја им онако одговорих.
5. Тада Санавалат посла к мени тако пети пут слугу својега с књигом отвореном у руци.
6. А у њој писаше: Чује се по народима и Гасмуј каже да се ти и Јудејци мислите одметнути, зато зидаш зид, и хоћеш да им будеш цар, како се говори,
7. И да си поставио пророке да разглашују за тебе у Јерусалиму и говоре: Цар је у Јудеји. А то ће доћи до цара; него ходи да се договоримо.
8. Тада послах к њему и поручих: Није тако како ти кажеш; него си сам измислио.
9. Јер они сви шћаху нас уплашити говорећи: Клонуће руке њихове од посла и неће се свршити. Зато, Боже, укријепи руке моје.
10. Јоште отидох у кућу Семаји, сину Далаје сина Метавеилова, који се бјеше затворио, и рече ми: Да отидемо заједно у дом Божји усред цркве и да закључамо врата цркви, јер ће доћи да те убију, доћи ће ноћу да те убију.
11. А ја рекох: Зар ће човјек какав сам ја бјежати? Или ко би овакав какав сам ја ушао у цркву да остане у животу? Нећу ићи.
12. И разумјех да га није Бог послао, него то пророштво каза за ме, јер га Товија и Санавалат поткупише.
13. Зато бјеше поткупљен да ме уплаши да онако учиним и згријешим да бих се осрамотио да ме могу ружити.
14. Помени, Боже мој, Товију и Санавалата по овијем дјелима њиховијем, и Ноадију пророчицу и друге пророке који ме шћаху уплашити.
15. И тако доврши се зид двадесет петога дана мјесеца Елула за педесет и два дана.
16. И кад чуше сви непријатељи наши и видјеше сви народи који бијаху око нас, уплашише се врло, јер познаше да је Бог наш учинио то дјело.
17. И у оне дане многи главари Јудејски слаху књиге Товији, и од Товије њима долажаху књиге.
18. Јер многи Јудејци бијаху му се заклели; јер бјеше зет Сеханији, сину Арахову, и Јоанан, син његов, бјеше ожењен кћерју Месулама, сина Варахијина.
19. И говораху преда мном добро о њему, и ријечи моје доказиваху му; и Товија слаше књиге да ме уплаши."

  "nem7": "---------------------------------
КЊИГА НЕМИЈИНА
Глава 7. 
Постављање градских стражара. Пребројавање повратника (уп. Језд 2, 167). Добровољни прилози храму.
---------------------------------
1. А кад се сазида зид и намјестих врата, и постављени бише вратари и пјевачи и Левити,
2. Заповједих Ананију, брату својему, и Ананији, заповједнику од града Јерусалимскога, јер бјеше вјеран човјек и бојаше се Бога више него многи,
3. И рекох им: Да се не отварају врата Јерусалимска докле сунце не огрије, и кад они што стоје ондје затворе врата, огледајте, и да се поставе стражари између становника Јерусалимских, сваки на своју стражу и сваки према својој кући.
4. А град бијаше широк и велик, али народа бјеше мало у њему и куће не бјеху пограђене.
5. И Бог мој даде ми у срце, те сабрах главаре и старјешине и народ да се изброје по племенима. И нађох књигу, у којој бијаше пријепис онијех који се вратише први пут; и нађох у њој записано:
6. *Ово су људи из овога краја што се вратише из ропства између онијех који бише пресељени, које пресели Навуходоносор, цар Вавилонски, па се вратише у Јерусалим и у Јудеју, сваки у свој град, [*Језд 2.]
7. Који дођоше са Зоровавељем, Исусом, Немијом, Азаријом, Рамијом, Наманијем, Мардохејем, Вилсаном, Мисперетом, Вигвајем, Неумом, Ваном; на број бјеше људи народа Израиљева:
8. Синова Фаросовијех двије тисуће и сто и седамдесет и два;
9. Синова Сефатијиних триста и седамдесет и два;
10. Синова Араховијех шест стотина и педесет и два;
11. Синова Фат-Моавовијех, од синова Исусовијех и Јоавовијех двије тисуће и осам стотина и осамнаест;
12. Синова Еламовијех тисућа и двјеста и педесет и четири;
13. Синова Затујевих осам стотина и четрдесет и пет;
14. Синова Захајевих седам стотина и шездесет;
15. Синова Винујевих шест стотина и четрдесет и осам;
16. Синова Вивајевих шест стотина и двадесет и осам;
17. Синова Азгадовијех двије тисуће и три стотине и двадесет и два;
18. Синова Адоникамовијех шест стотина и шездесет и седам;
19. Синова Вигвајевијех двије тисуће и шездесет и седам;
20. Синова Адиновијех шест стотина и педесет и пет;
21. Синова Атировијех од Језекије деведесет и осам;
22. Синова Асумовијех триста и двадесет и осам;
23. Синова Висајевијех триста и двадесет и четири;
24. Синова Арифовијех сто и дванаест;
25. Синова Гаваонских деведесет и пет;
26. Људи из Витлејема и Нетофата сто и осамдесет и осам;
27. Људи из Анатота сто и двадесет и осам;
28. Људи из Вет-Асмавета четрдесет и два;
29. Људи из Киријат-Јарима, Хефире и Вирота седам стотина и четрдесет и три;
30. Људи из Раме и Гаваје шест стотина и двадесет и један;
31. Људи из Михмаса сто и двадесет и два;
32. Људи из Ветиља и Гаја сто и двадесет и три;
33. Људи из другога Невона педесет и два;
34. Синова Елама другога тисућа и двјеста и педесет;
35. Синова Харимовијех триста и двадесет;
36. Синова Јерихонских триста и четрдесет и пет;
37. Синова Лодских, Адидских и Ононских седам стотина и двадесет иједан;
38. Синова Сенајских три тисуће и девет стотина и тридесет;
39. Свештеника: синова Једајиних од дома Исусова девет стотина и седамдесет и три;
40. Синова Имровијех тисућа и педесет и два;
41. Синова Пасхоровијех тисућа и двјеста и четрдесет и седам;
42. Синова Харимовијех тисућа и седамнаест;
43. Левита: синова Исусовијех и Кадмиловијех између синова Одавијиних седамдесет и четири;
44. Пјевача: синова Асафовијех сто и четрдесет и осам;
45. Вратара: синова Салумовијех, синова Атировијех, синова Талмоновијех, синова Акувовијех, синова Атитинијех, синова Совајевијех сто и тридесет и осам;
46. Нетинеја: синова Сишинијех, синова Асуфинијех, синова Таваотовијех,
47. Синова Киросовијех, синова Сијајиних, синова Фадановијех,
48. Синова Леваниних, синова Агавиних, синова Салмајевих,
49. Синова Анановијех, синова Гидиловијех, синова Гаровијех,
50. Синова Реајиних, синова Ресиновијех, синова Некодинијех,
51. Синова Газамовијех, синова Узинијех, синова Фасејиних,
52. Синова Висајевих, синова Меунимовијех, синова Нафусесимовијех,
53. Синова Ваквуковијех, синова Акуфинијех, синова Аруровијех,
54. Синова Васлитовијех, синова Меидинијех, синова Арсинијех,
55. Синова Варкосовијех, синова Сисаринијех, синова Таминијех,
56. Синова Несијиних, синова Атифиних;
57. Синова слуга Соломоновијех, синова Сотајевих, синова Соферетових, синова Феридинијех,
58. Синова Јалинијех, синова Дарконовијех, синова Гидиловијех,
59. Синова Сефатијиних, синова Атиловијех, синова Фохерета од Севајима, синова Амоновијех,
60. Свега Нетинеја и синова слуга Соломоновијех, триста и деведесет и два.
61. И ови дођоше из Тел-Мелеха и Тел-Арисе, Херув, Адон и Имир, али не могоше показати отачкога дома својега и сјемена својега, еда ли су од Израиља,
62. И синови Делајини, синови Товијини, синови Некодини, њих шест стотина и четрдесет и два,
63. И од свештеника: синови Авајини, синови Акосови, синови Варзелаја, који се ожени између кћери Варзелаја Галађанина, те се прозва њиховијем именом.
64. Они тражише по књигама да би показали род свој, али се не нађе, зато бише одлучени од свештенства.
65. И запријети им Тирсата да не једу од *светиње над светињама докле не настане свештеник с † Уримом и Тумимом. [*4 Мој 18, 9; † 2 Мој 28, 30; 1 Сам 14, 41.]
66. Свега збора скупа бјеше четрдесет и двије тисуће и три стотине и шездесет,
67. Осим слуга њиховијех и слушкиња њиховијех, којих бјеше седам тисућа и три стотине и тридесет и седам; и међу њима бјеше пјевача и пјевачица двјеста и четрдесет и пет;
68. Имаху седам стотина и тридесет и шест коња, двије стотине и четрдесет и пет мазги,
69. Четири стотине и тридесет и пет камила, шест тисућа и седам стотина и двадесет магараца.
70. Тада неки између главара домова отачких приложише на посао. Тирсата даде у ризницу тисућу драма злата, педесет чаша, пет стотина и тридесет хаљина свештеничких.
71. А главари домова отачких дадоше у ризницу за посао двадесет тисућа драма злата, и сребра двије тисуће и двјеста мина.
72. А што даде остали народ бјеше двадесет тисућа драма злата, и двије тисуће мина сребра, и шездесет и седам хаљина свештеничких.
73. И тако се населише свештеници и Левити и вратари и пјевачи и људи из народа и Нетинеји и сав Израиљ у својим градовима; и кад дође седми мјесец, синови Израиљеви бијаху у својим градовима."

  "nem8": "---------------------------------
КЊИГА НЕМИЈИНА
Глава 8. 
Народ пажљиво слуша Јездрино читање Закона. Светковање Празника сјеница.
---------------------------------
1. Тада се скупи сав народ једнодушно на улицу која је пред вратима воденијем, и рекоше Јездри, *књижевнику, да донесе књигу закона Мојсијева који даде Господ Израиљу. [*Језд 7, 6.]
2. И *донесе Јездра свештеник закон пред збор у ком бјеху људи и жене и сви који могаху разумјети, првога дана седмога мјесеца. [*5 Мој 31, 10-13.]
3. И чита је на улици која је пред вратима воденијем од јутра до подне пред људима и женама и онијем који могаху разумјети, и уши свему народу бијаху обраћене ка књизи законској.
4. А Јездра, књижевник, стајаше на мјесту повисоку, које бјеху начинили од дрвета за то; и до њега стајаше Мататија и Сема и Анаја и Урија и Хелкија и Масија с десне стране, а с лијеве Федаја и Мисаило и Малхија и Асум и Асвадана, Захарија и Месулам.
5. И отвори Јездра књигу на видику свему народу, јер бијаше више свега народа, и кад је отвори, уста сав народ.
6. И Јездра благослови Господа Бога великога, а сав народ одговори: Амин, амин, подигавши руке своје, па се савише и поклонише се Господу лицем до земље.
7. А Исус и Ваније и Серевија, Јамин, Акув, Саветај, Одија, Масија, Келита, Азарија, Јозавад, Анан, Фелаја и други Левити поучаваху народ закону, и народ стајаше на мјесту.
8. И читаху књигу, закон Божји, разговијетно, и разлагаху смисао, те се разумијеваше што се читаше.
9. Потом Немија, који је Тирсата, и свештеник Јездра, књижевник, и Левити који поучаваху народ, рекоше свему народу: Овај је дан свети Господу Богу нашему; не тужите ни плачите. Јер плакаше сав народ слушајући што говори закон.
10. И рече им: Идите и једите претило и пијте слатко и шаљите дијелове онима који немају ништа зготовљено, јер је овај дан свети Господу нашему. Зато не будите жалосни, јер је радост Господња ваша сила.
11. И Левити утишаше народ говорећи: Мучите, јер је овај дан свети, и не будите жалосни.
12. И отиде сав народ да једе и пије и да шаље дијелове, и веселише се веома што разумјеше ријечи које им се казаше.
13. А сјутрадан скупише се главари домова отачких из свега народа, свештеници и Левити, к Јездри књижевнику да уче што закон говори.
14. И нађоше написано у закону да је Господ заповједио преко Мојсија да синови Израиљеви *бораве у сјеницама на празник седмога мјесеца. [*3 Мој 23, 42.]
15. И објавише и прогласише по свијем градовима својим и у Јерусалиму говорећи: Идите у гору, и *донесите грања маслинова и грања од дивље маслине и грања миртова и палмова и грања од шумнатијех дрвета, да начините сјенице, како је написано. [*3 Мој 23, 40.]
16. И народ изиде и донесе и начини сјенице сваки на свом крову и у свом тријему и у тријемовима дома Божијега и на улици код врата воденијех и на улици код врата Јефремовијех.
17. И тако начини сјенице сав збор што се бјеше вратио из ропства, и борављаху под сјеницама. А од времена Исуса, сина Навина, до тога дана не чинише тако синови Израиљеви. И би весеље веома велико.
18. И читаше се књига закона Божијега сваки дан, од првога дана до пошљедњега; и празноваше празник седам дана, а осми дан би сабор, како је уређено."

  "nem9": "---------------------------------
КЊИГА НЕМИЈИНА
Глава 9. 
Јавно народно покајање.
---------------------------------
1. Потом двадесетчетвртога дана тога мјесеца скупише се синови Израиљеви постећи и у костријети и посувши се земљом.
2. И одвоји се сјеме Израиљево од свијех туђинаца, и стадоше те исповиједаху гријехе своје и безакоња отаца својих.
3. И стајаху на свом мјесту, те им се читаше закон Господа Бога њихова четврт дана, а другу четврт исповиједаху се и поклањаху се Господу Богу својему.
4. А Исус и Ваније, Кадмило, Севанија, Вуније, Серевија, Ваније и Хананије, попевши се на мјесто подигнуто за Левите, вапијаху гласом великим ка Господу Богу својему.
5. И рекоше Левити Исус и Кадмило, Ваније, Асавнија, Серевија, Одија, Севанија и Петаја: Устаните, благосиљајте Господа Бога својега од вијека до вијека; и да се благосиља име твоје славно и узвишено сврх свакога благослова и хвале.
6. Ти си сам Господ; ти си створио небо, небеса над небесима и сву војску њихову, земљу и све што је на њој, мора и све што је у њима, и ти оживљаваш све то, и војска небеска теби се клања.
7. Ти си Господ Бог који си изабрао *Аврама и извео из Ура Халдејскога и надио му име † Аврам; [*1 Мој 11, 31; † 1 Мој 17, 5.]
8. И нашао си срце његово вјерно пред собом, и учинио си с њим завјет *да ћеш дати земљу Хананску, Хетејску, Аморејску, Ферезејску, и Јевусејску и Гергесејску, да ћеш дати сјемену његову, и испунио си ријечи своје, јер си праведан. [*1 Мој 15, 18.]
9. *Јер си погледао на муку отаца наших у Мисиру, и вику њихову чуо си на мору Црвеном; [*2 Мој 3, 7.]
10. И учинио си знаке и чудеса на Фараону и на свијем слугама његовијем и на свем народу земље његове, јер си знао да су обијесно поступали с њима; и стекао си себи име, као што се види данас.
11. *И море си раздвојио пред њима, те пријеђоше посред мора сухим, и бацио си у дубине оне који их гнаху † као камен у воду. [*2 Мој 14, 21; † 2 Мој 15, 5, 10.]
12. *И у ступу од облака водио си их дању, а ноћу у ступу огњеном свијетлећи им путем којим ће ићи. [*2 Мој 13, 21.]
13. *И сишао си на гору Синајску и говорио с њима с неба, и дао им судове праве и законе истините, уредбе и заповијести добре. [*2 Мој 20, 1.]
14. И обзнанио си им суботу своју свету, и дао им заповијести и уредбе и закон преко Мојсија, слуге својега.
15. *И хљеб с неба дао си им у глади њиховој, и † воду из камена извео си им у жеђи њиховој, и рекао си им да **иду и наслиједе земљу за коју си подигао руку своју да ћеш им је дати. [*2 Мој 16, 14; † 2 Мој 17, 6; **5 Мој 1, 8.]
16. Али они и оци наши узобијестише се и отврднуше вратом својим, и не слушаше заповијести твојих.
17. Не хтјеше слушати, и не опомињаше се чудеса твојих која си им чинио, него отврднуше вратом својим, и у одмету свом постављаше себи *вођа да се врате у ропство своје. Али ти, Боже, који опрашташ, † који си жалостив и милостив, који дуго трпиш и велике си милости, нијеси их оставио. [*4 Мој 14, 4; † 2 Мој 34, 6.]
18. И онда *кад начинише себи теле ливено и рекоше: Ово је твој Бог који те је извео из Мисира, и хулише веома, [*2 Мој 32, 4.]
19. Ни онда их због велике милости своје нијеси оставио у пустињи; ступ од облака није одступао од њих дању водећи их путем, нити ступ огњени ноћу свијетлећи им путем којим ће ићи.
20. И дао си им добри свој дух да их уразумљује, и мане своје нијеси устегао од уста њиховијех, и воде си им дао у жеђи њиховој.
21. И четрдесет година хранио си их у пустињи, ништа им није недостајало: *Одијело им не оветша и ноге им не отекоше. [*5 Мој 8, 4.]
22. И дао си им царства и народе, подјелио си их по крајевима, јер наслиједише земљу *Сионову, земљу цара Есевонскога и земљу цара Васанскога; [*4 Мој 21, 21 и даље.]
23. И умножио си синове њихове као звијезде небеске, и увео си их у земљу за коју си рекао оцима њиховијем да ће ући у њу и наслиједити је.
24. И уђоше синови њихови и наслиједише земљу, и покорио си им Хананеје, становнике земаљске, и предао их у њихове руке, и цареве њихове и народе земаљске, да чине од њих што им је воља.
25. И тако узеше тврде градове и земљу родну, и наслиједише куће пуне свакога добра, студенце ископане, винограде, маслинике и воћке многе, и једоше и наситише се † и угојише се, и благоваху по великој твојој доброти. [*5 Мој 6, 11; † 5 Мој 32, 15.]
26. Али те разгњевише и одметнуше се тебе; бацише закон твој за леђа и пророке твоје побише, који им свједочаху да би их обратили к теби, и хулише веома.
27. *Зато си их давао у руке непријатељима њиховијем који их мучише. А кад у невољи својој викаше к теби, ти си их услишио с неба и по великој милости својој давао си им избавитеље, који их избављаше из руку непријатеља њиховијех. [*Суд 3, 8.]
28. Али чим отпочинуше, опет чинише зло пред тобом, зато си их остављао у руку непријатеља њиховијех да владају њима; а кад се обраћаше и викаше к теби, ти си их услишио с неба и избављао их по милости својој много пута.
29. И опомињао си их да би их обратио к закону својему, али они бијаху обијесни и не слушаше заповијести твојих и гријешише о твоје законе, *које ко врши жив ће бити кроз њих; и измичући рамена своја, отврднуше вратом својим и не слушаше. [*3 Мој 18, 5.]
30. И трпио си их много година *опомињући их духом својим преко пророка својих; али не слушаше; тада си их дао у руке народима земаљским. [*Јер 7, 25, 26; 44, 46.]
31. Али ради милости своје велике нијеси дао да сасвијем пропадну, нити си их оставио, јер си Бог *милостив и жалостив. [*2 Мој 34, 6; ПлЈ 3, 22.]
32. Сада, дакле, Боже наш, Боже велики, силни и страшни, који чуваш *завјет и милост, немој да је мало пред тобом што нас снађе сва ова мука, цареве наше, кнезове и свештенике наше и пророке наше и оце наше и сав народ твој од времена царева Асирских до данас. [*5 Мој 7, 9, 12; 1 цар 8, 23.]
33. Ти си праведан у свему што нас је снашло, јер си ти право учинио, *а ми смо безбожно радили. [*Дан 9, 5, 6.]
34. И цареви наши, кнезови наши и оци наши не извршиваше закона твојега, нити марише за заповијести твоје и свједочанства твоја којима си им свједочио.
35. Јер у царству свом и у великом добру твом које си им чинио, и у земљи пространој и родној коју си им дао, не служише теби, нити се повратише од злијех дјела својих.
36. Ево, ми смо данас робови, и још у земљи коју си дао оцима нашим да једу род њезин и добра њезина, ево ми смо робови у њој.
37. И она род свој обилати рађа царевима које си поставио над нама за гријехе наше, и који господаре над нашим тјелесима и над стоком нашом по својој вољи, те смо у великој тјескоби.
38. А ради свега тога чинимо тврд завјет и пишемо, а кнезови наши, Левити наши, свештеници наши печате."

  "nem10": "---------------------------------
КЊИГА НЕМИЈИНА
Глава 10. 
Народ се завјетује да ће се држати Закона Божијег.
---------------------------------
1. А који запечатише бјеху ови: Немија, Тирсата, син Ахалијин, и Седекија,
2. Сераја, Азарија, Јеремија,
3. Пасхор, Амарија, Малхија,
4. Хатус, Севанија, Малух,
5. Харим, Меримот, Овадија,
6. Данило, Гинетон, Варух,
7. Месулам, Авија, Мијамин,
8. Мазија, Вилгај, Семаја; то бјеху свештеници;
9. А Левити: Исус син Азанијин, Винуј између синова Инададовијех, Кадмило,
10. И браћа њихова: Севанија, Одија, Келита, Фелаја, Анан,
11. Миха, Реов, Асавија,
12. Захур, Серевија, Севанија,
13. Одија, Ваније, Венинуј;
14. Главари народни: *Фарос, Фат-Моав, Елам, Затуј, Ваније, [*Језд 2, 3 и даље.]
15. Вуније, Азгад, Вивај,
16. Адонија, Вигвај, Адин,
17. Атир, Језекија, Азур,
18. Одија, Асум, Висај,
19. Ариф, Анатот, Невај,
20. Магфија, Месулам, Езир,
21. Месизавеило, Садок, Јадва,
22. Фелатија, Анан, Анаја,
23. Осија, Ананија, Асув,
24. Лоис, Филеја, Совик,
25. Реум, Асавна, Масија,
26. Ахија, Анан, Ганан,
27. Малух, Харим, Вана.
28. И остали народ, свештеници, Левити, вратари, пјевачи, Нетинеји и сви који се одвојише од народа земаљских к закону Божијему, жене њихове, синови њихови и кћери њихове, сви који знаху и разумијеваху,
29. Присташе с браћом својом, главарима својим, и дођоше те се заклеше и клетвом завезаше да ходимо по закону Божијему, који је дат преко Мојсија, слуге Божијега, и да држимо и извршујемо све заповијести Господа Бога својега и законе његове и уредбе његове.
30. И да не дајемо *кћери својих народима земаљским, нити † кћери њиховијех да узимамо за синове своје. [*5 Мој 7, 3; † 2 Мој 34, 16; Језд 9, 2.]
31. И *од народа земаљских који донесу трг или какву год храну у суботу на продају, да не узимамо у суботу ни у други свети дан, и да остављамо седме године да почива земља и опраштамо сваки дуг. [*Нем 13, 15.]
32. И постависмо себи уредбу да дајемо сваке године трећину сикала на службу у дому Бога својега:
33. На хљебове постављене, на дар свагдашњи и жртву паљеницу свагдашњу за суботе, за младине и за празнике, и на светињу и на жртве за гријех да се очишћа Израиљ, и на свако дјело у дому Бога нашега.
34. И бацасмо ждријеб за свештенике и Левите и народ ради ношења дрва да се доноси у дом Бога нашега по домовима отаца наших на вријеме од године до године, да гори на олтару Господа Бога нашега, како пише у закону;
35. И *да доносимо првине од земље своје и првине од свакога рода од свакога дрвета од године до године у дом Господњи; [*2 Мој 23, 19.]
36. И првенце од синова својих и стоке своје, како пише *у закону, и првенце од говеда својих и од оваца својих да доносимо у дом Бога својега свештеницима који служе у дому Бога нашега; [*2 Мој 13, 2.]
37. И првине тијеста својега и приносе своје и род од свијех дрвета, вино и уље да доносимо свештеницима у клијети дома Бога својега, и Левитима *десетак од земље своје, и Левити да узимају десетак по свијем мјестима гдје узрадимо; [*4 Мој 18, 21.]
38. И да буде свештеник, син Аронов, с Левитима *кад Левити узимају десетак, и да Левити доносе десетак од десетка у дом Бога нашега, у клијети, у спреме његове. [*4 Мој 18, 26, 28.]
39. Јер у те клијети дужни су синови Израиљеви и Левити доносити принос од жита, од вина и уља, гдје су свети судови, и свештеници који служе, и вратари и пјевачи, да не остављамо дома Бога својега."

  "nem11": "---------------------------------
КЊИГА НЕМИЈИНА
Глава 11. 
Списак нових становника у Јерусалиму и у унутрашњости (уп. 1 дн 9, 2-17).
---------------------------------
1. И населише се кнезови народни у Јерусалиму, а остали народ мета ждријеб да узму једнога од десет да сједи у Јерусалиму светом граду, а осталијех девет дијелова по другим градовима.
2. И благослови народ све људе који сами од своје воље присташе да сједе у Јерусалиму.
3. Ово су *главари земаљски који се населише у Јерусалиму, а по осталијем градовима Јудејским настанише се сваки на својем нашљедству по градовима својим Израиљци, свештеници и Левити, Нетинеји и синови слуга Соломоновијех: [*1 дн 9, 2, 3.]
4. У Јерусалиму, дакле, населише се неки од синова Јудинијех и Венијаминовијех: од синова Јудинијех: Атаја, син Озије, сина Захарије, сина Амарије, сина Сефатије, сина Малелеилова, од синова Фаресовијех;
5. И Масија, син Варуха, сина Холозе сина Азаје, сина Адаје, сина Јојарива, сина Захарије, сина Силонијева;
6. Свега синова Фаресовијех што се населише у Јерусалиму, четири стотине и шездесет и осам храбријех људи;
7. А између синова Венијаминовијех: Салуј, син Месулама, сина Јоада, сина Федаје, сина Колаје, сина Масије, сина Итила, сина Исаијина,
8. И за њим Гавај, Салај, девет стотина и двадесет и осам;
9. А Јоило, син Зихријев, бјеше над њима, а Јуда, син Сенујин, бјеше други над градом;
10. Од свештеника: Једаја, син Јојаривов, Јахин,
11. Сераја, син Хелкије, сина Месулама, сина Садока, сина Мерајота, сина Ахитовова, старјешина у дому Божијем,
12. А браће њихове што служаху у дому осам стотина и двадесет и два; и Адаја, син Јероама, сина Фелалије, сина Амсија, сина Захарије, сина Пасхора, сина Малхијина,
13. И браће његове главара у домовима отачким двјеста и четрдесет и два; и Амасај, син Азареила, сина Азаја, сина Месилемота, сина Имирова,
14. И браће њихове храбријех људи сто и двадесет и осам, а над њима бјеше Завдило, син Гедолимов;
15. И од Левита: Семаја, син Асува, сина Азрикама, сина Асавије, сина Вунијева;
16. И Саветај, и Јозавад бијаху над послом спољашњим за дом Божји између главара Левитских,
17. А Матанија, син Михе, сина Завдије, сина Асафова, бијаше поглавар који почињаше хвале у молитви, и Ваквукија, други између браће своје, и Авда, син Салије, сина Галала, сина Једутунова;
18. Свега Левита у светом граду бјеше двије стотине и осамдесет и четири;
19. А од вратара: Акув, Талмон, и браће њихове што чуваху стражу на вратима, сто и седамдесет и два;
20. А остатак народа Израиљева, свештеника, и Левита бјеше по свијем градовима Јудинијем, свак на свом нашљедству.
21. А Нетинеји населише се у Офилу, и Сиха и Гиспа бјеху над Нетинејима.
22. А над Левитима у Јерусалиму бјеше Озије, син Ванија, сина Асавије, сина Матаније, сина Мишина. Између синова Асафовијех пјевачи бијаху у служби за дом Божји.
23. Јер бјеше царева заповијест за њих и бјеше одређена плата пјевачима за сваки дан
24. И Петаја, син Месизавеилов, од синова Заре, сина Јудина, бјеше мјесто цара за сваки посао с народом.
25. А по селима и пољима њиховијем неки од синова Јудинијех настанише се у *Киријат-Арви и засеоцима њезинијем, и у Дивону и у засеоцима његовијем, и у Јекавсеилу и селима његовијем, [*ИНав 20, 7.]
26. И у Јесуји и Молади и Вет-Фелету,
27. И у Асар-Суалу и Вирсавеји и засеоцима њезинијем,
28. И у *Сиклагу и у Мекони и засеоцима њезинијем, [*ИНав 15, 31.]
29. И у Ен-Римону и у Сареји и у Јармуту,
30. У Заноји, у Одоламу, и селима њиховијем, у Лахису с пољем његовијем, у Азики и засеоцима њезинијем. И тако се населише од Вирсавеје до долине Енома.
31. А синови Венијаминови населише се од Гаваје у Михмасу и Аји и *Ветиљу и засеоцима његовијем, [*ИНав 18, 22.]
32. У Анатоту, у Нову, у Ананији,
33. У Асору, у Рами, у Гитајиму,
34. У Адиду, у Севојиму, у Невалату,
35. У Лоду, у Онону, и у долини дрводјељској.
36. А Левити подијелише се међу Јудом и Венијамином."

  "nem12": "---------------------------------
КЊИГА НЕМИЈИНА
Глава 12. 
Спискови свештеника и Левита повратника са Зоровавељем. Освећење градских зидова. Постављане чувара над даровима Храму.
---------------------------------
1. А ово су *свештеници и Левити који дођоше са Зоровавељем, сином Салатиловијем, и Исусом: Сераја, Јеремија, Јездра, [*Језд 2, 2.]
2. Амарија, Малух, Хатус,
3. Сеханија, Реум, Леримот,
4. Идо, Гинето, *Авија, [*Лк 1, 5.]
5. Мијамин, Мадија, Вилга,
6. Семаја, Јојарив, Једаја,
7. Салуј, Амок, Хелкија, Једаја. То бјеху главари између свештеника и браће своје за времена Исусова.
8. А Левити: Исус, Винуј, Кадмило, Серевија, Јуда и Матанија, *који с браћом својом бјеше над пјевањем. [*Нем 11, 17.]
9. А Ваквукија и Уније, браћа њихова, бијаху према њима у редовима својим.
10. А Исус роди Јоакима, а Јоаким роди Елијасива, а Елијасив роди Јојаду;
11. А Јојада роди Јонатана, а Јонатан роди Јадву.
12. А за времена Јоакимова бјеху свештеници, главари домова отачких: од дома Серајина Мераја, од Јеремијина Ананија,
13. Од Јездрина Месулам, од Амаријина Јоанан,
14. Од Мелихујева Јонатан, од Севанијина Јосиф,
15. Од Харимова Адна, од Мерајотова Елкај,
16. Од Идова Захарија, од Гинетова Месулам,
17. Од Авијина Зихрије, од Минијаминова и Моадијина Филтај,
18. Од Вилжина Самуја, од Семајина Јонатан,
19. Од Јојаривова Матенај, од Једајина Озије,
20. Од Салајева Калај, од Амокова Евер,
21. Од Хелкијина Асавија, од Једајина Натанаило.
22. А Левити, главари домова отачких, за времена Елијасива, Јојаде, Јоанана и Јадве бише пописани са свештеницима до царовања Дарија, цара Персијскога;
23. Синови Левијеви, главари домова отачких, бише пописани у књизи дневника до времена Јоанана, сина Елијасивова;
24. И главари Левитски бјеху: Асавија, Серевија и Исус, син Кадмилов, и браћа њихова према њима да хвале и славе Бога *по заповијести Давида, човјека Божијега, † ред према реду; [*1 дн 25; † Језд 3, 11.]
25. Матанија и Ваквукија, Овадија, Месулам, Талмон, Акув, бијаху вратари који чуваху стражу код ризница на вратима.
26. Ти бијаху за времена Јоакима, сина Исуса, сина Јоседекова, и за времена Немије кнеза и свештеника Јездре, књижевника.
27. А кад се освећиваше зид Јерусалимски, тражише Левите по свијем мјестима њиховијем да их доведу у Јерусалим да се сврши посвећење с весељем, хвалом и пјесмама уз кимвале, псалтире и гусле.
28. И скупише се синови пјевачки и из равница око Јерусалима и из села Нетофатских,
29. И из Вет-Гилгала и из поља Гевских и Азмаветских, јер пјевачи бијаху населили села око Јерусалима.
30. И очистише се свештеници и Левити, и очистише народ и врата и зид.
31. Послије тога заповједих кнезовима Јудејским да изађу на зид, и поставих два велика збора пјевачка, и један од њих иђаше надесно с горње стране зида *к вратима гнојнијем. [*Нем 2, 12; 3, 13.]
32. А за њима иђаше Осаја и половина кнезова Јудинијех,
33. И Азарија, Јездра и Месулам,
34. Јуда и Венијамин и Семаја и Јеремија,
35. И од синова свештеничких с трубама Захарија, син Јонатана, сина Семаје, сина Матаније, сина Захура, сина Асафова,
36. И браћа његова Семаја и Азареило, Милалај, Гилалај, Мај, Натанаило и Јуда и Ананије са справама музичким Давида, човјека Божијега, а Јездра књижевник пред њима;
37. Потом к вратима код студенца, која бијаху према њима, иђаху уз басамаке града Давидова куда се иде на зид, изнад дома Давидова па до *врата воденијех к истоку. [*Нем 3, 26.]
38. А други збор пјевачки иђаше према онима, и ја за њим, и половица народа по зиду изнад *куле пећске до широкога зида, [*Нем 3, 11.]
39. И изнад врата Јефремовијех к вратима старијем и к вратима рибљим и ка кули Ананеиловој и кули Меји, па до врата овчијих; и стадоше код врата тамничких.
40. Потом стадоше оба збора пјевачка у дому Божијем, и ја и половица главара са мном,
41. И свештеници Елијаким, Масија, Минијамин, Михаја, Елиоинај, Захарија, Ананија с трубама,
42. И Масија и Семаја и Елеазар и Озије и Јоанан и Малхија и Елам и Есер. И пјевачи пјеваху гласно с Језрајом, начелником својим.
43. И принесоше велике жртве тај дан и веселише се; јер их Бог развесели весељем великим; и жене и дјеца веселише се, и весеље Јерусалимско чујаше се далеко.
44. И постављени бише тај дан људи над клијетима у којима се остављаху приноси, првине и десетак, да сабирају у њих с њива градских законите дијелове за свештенике и за Левите, јер се Јуда радоваше свештеницима и Левитима што стајаху на послу,
45. И извршиваху што им је Бог њихов заповједио да извршују и што требаше извршивати за очишћење, као и пјевачи и вратари, *по заповијести Давида и Соломона, сина његова. [*1 дн 25.]
46. Јер отприје, за времена Давидова и Асафова бише постављени главари пјевачки и пјесме у хвалу и славу Богу.
47. И зато сав Израиљ за времена Зоровавеља и за времена Немијина даваше дијелове пјевачима и вратарима свакидашњи оброк, и Левитима што бјеше њима посвећено, а *Левити синовима Ароновијем што њима бјеше посвећено. [*Нем 10, 39; 4 Мој 18, 26.]"

  "nem13": "---------------------------------
КЊИГА НЕМИЈИНА
Глава 13. 
Немијин други боравак у Јерусалиму. Одлучно сузбија разне злоупотребе. Поштовање суботе. Забрањује брак са туђинкама.
---------------------------------
1. У то вријеме чита се књига Мојсијева народу, и у њој се нађе написано да не улази Амонац ни Моавац у сабор Божји довијека; [*5 Мој 23, 4.]
2. Јер не сретоше синова Израиљевијех с хљебом и водом, него *најмише на њих Валама да их прокуне, али Бог наш обрати ону клетву у благослов. [*4 Мој 22, 5-6.]
3. А кад чуше тај закон, одлучише од Израиља све туђинце.
4. А прије тога Елијасив свештеник, који бјеше над клијетима дома Бога нашега, опријатељи се с Товијом,
5. И начини му велику клијет, гдје се прије остављаху дари и кад и судови и десетак од жита, вина и уља, одређени Левитима и пјевачима и вратарима, и приноси за свештенике.
6. А кад то све биваше, не бјех у Јерусалиму, јер тридесет друге године Артаксеркса, цара Вавилонскога, вратих се к цару, и послије неколико година измолих се опет у цара.
7. И кад дођох у Јерусалим, видјех зло што учини Елијасив ради Товије начинивши му клијет у тријему дома Божијега.
8. И би ми врло мрско, те избацих све покућство Товијино напоље из клијети.
9. И заповједих, те очистише клијети; и унесох у њих опет посуђе дома Божијега, даре и кад.
10. Потом дознах да се Левитима нијесу давали дијелови, те су се разбјегли сваки на своју њиву и Левити и пјевачи, који рађаху посао.
11. И укорих старјешине и рекох: Зашто је остављен дом Божји? И сабрах их опет и поставих на њихово мјесто.
12. И сви Јудејци доносише десетке од жита и вина и уља у спреме.
13. И поставих настојнике над спремама, Селемију свештеника и Садока књижевника, и између Левита Федају, и уз њих Анана, сина Захура сина Матанијина, јер се за вјерне држаху; и бијаше им посао дијелити браћи својој.
14. *Помени ме, Боже мој, за то, и немој избрисати добара мојих која учиних дому Бога својега и служби његовој. [*Нем 5, 19; 13, 31.]
15. У то вријеме видјех у Јудеји гдје газе у кацама у суботу и носе снопове натоваривши на магарце, и вино, грожђе и смокве и свакојаке товаре, и *носе у Јерусалим у суботу, и прекорих их онај дан кад продаваху житак. [*Нем 10, 31; Јер 17, 21, 22.]
16. И Тирци који живљаху у Јерусалиму, донашаху рибу и свакојаки трг и продаваху у суботу синовима Јудинијем у Јерусалиму.
17. Зато прекорих главаре Јудејске и рекох им: Какво је то зло што чините, те скврните суботу?
18. Нијесу ли тако чинили оци ваши, те Бог наш пусти на нас и на овај град све ово зло? И ви још умножавате гњев на Израиља скврнећи суботу.
19. И кад дође сјен на врата Јерусалимска уочи суботе, заповједих те затворише врата, и заповједих да их не отварају до послије суботе; и поставих неколико својих момака на вратима да се не уноси никакав товар у суботу.
20. И преноћише трговци и који продаваху свакојаки трг иза Јерусалима једном и другом.
21. И опоменух их и рекох им: Зашто ноћујете око зида? Ако још једном то учините, уложићу на вас. Од тада не долазише у суботу.
22. А Левитима заповједих да се очисте и да дођу и чувају врата да буде свети дан суботни. И за ово *помени ме, Боже мој, и опрости ми по великој милости својој. [*Нем 13, 14.]
23. Још видјех у то вријеме Јудејце који се бијаху оженили Азоћанкама, Амонкама и Моавкама.
24. И синови њихови говораху пола Азотски, и не умијаху говорити Јудејски, него језиком и једнога и другога народа.
25. Зато их карах и псовах, и неке између њих бих и чупах, и заклех их Богом да не дају кћери својих синовима њиховијем, нити да узимају кћери њиховијех за синове своје или за себе.
26. Није ли тијем *згријешио Соломон, цар Израиљев, ако и не бјеше у многим народима цара њему равна и мио бјеше Богу својему и Бог га бјеше поставио царем над свијем Израиљем, па опет га навратише на гријех жене туђинке? [*1 цар 11, 1-8.]
27. А вама ли ћемо допустити да чините то све велико зло и гријешите Богу нашему узимајући жене туђинке?
28. И од синова Јојаде, сина Елијасива, поглавара свештеничкога, један бјеше зет Санавалату Ороњанину, којега отјерах од себе.
29. Помени их, Боже мој, што оскврнише свештенство и *завјет свештенички и † Левитски. [*4 Мој 25, 12, 13; † Мал 2, 8.]
30. И тако их очистих од свијех туђинаца, и опет поставих редове свештеничке и Левитске, свакога на посао његов,
31. И да се доносе дрва за жртве на рокове, и првине. Помени ме, Боже мој, на добро."


###############################################
###############################################
###############################################


  "jest1": "---------------------------------
КЊИГА O ЈЕСТИРИ
Глава 1. 
Сан Мардохејев у вријеме Артаксеркса. Царева гозба и позив Астини царици. По Мухејевом савјету – царев закон о женама.

I.а. Друге године царовања Артаксеркса великог, први дан мјесеца Нисана, видје сан Мардохеј, Јаиров, Семејев, Кисијев из племена Венијаминова, I.б. човјек Јудејац који је живио у Сусану граду, човјек велики, који је служио на царском двору. I.в. – А био је од заробљеника које заплијени Навуходоносор цар вавилонски из Јерусалима са Јехонијом, царем Јудејским. I.г. – А ово је његов сан: И гле, гласови и бука, громови и земљотрес и потрес на земљи; I.д. – И гле, двије велике змије изађоше спремне да се бију, и би њихов силни глас. I.ђ. – И гласом њиховим припреми се сваки народ за рат, да ратује против праведног народа. I.е. И гле, дан таме и мрака, жалост и тјескоба, озлобљеност и потрес велики на земљи. I.ж. И смути се сав народ праведних, бојећи се зла себи самима, и припремише се на погибао и завапише к Богу. I.з. Од гласа њиховог би као од малог извора ријека велика, вода многа; I.и. Свјетлост и сунце засија, и смирени се узнесоше и прогуташе славне. I.ј. И уставши Мардохеј, који видје сан овај и шта Бог намјерава учинити, имађаше га у срцу и у свакој ријечи желио је да га разумије до саме ноћи. I.к. – И пребиваше Мардохеј у двору са Гаватом и Таром, двојицом царских евнуха који чуваху двор. I.л. Чу, пак, њихове помисли и намјере њихове испита и сазнаде да се спремају да руке ставе на Артаксеркса цара; и каза цару за њих. I.љ. – И испита цар двојицу евнуха и, признавши, бише објешени. I.м. И записа цар ријечи ове за спомен, и Мардохеј написа о овим ријечима. I.н. И заповиједи цар Мардохеју да служи у двору и даде му за ово дарове. I.њ. А бјеше Аман Амадатов Вуганин славан пред царем; и тражио је да учини зло Мардохеју и његовом народу због двојице евнуха царевих.[1]

1. И догоди се послије ријечи ових у дане Артаксеркса – овај Артаксеркс цароваше од Индије на сто двадесет и седам земаља (до Етиопије)
2. У дане ове, када *сједе на престо цар Артаксеркс у Сусану граду, [*1 Језд 4, 6.]
3. Треће године царовања свога учини пријем пријатељима и другим народима и славнима Персије и Мидије и властели својих области.
4. И послије тога, пошто им показа богатство свога царства и славу уживања богатства свога, дана сто осамдесет,
5. Па кад се испунише дани свадбе, учини цар гозбу народима који су се налазили у граду за шест дана у дворском врту дома царевог,
6. Украшеном бијелим и зеленим завјесама, раширеним на врпцама бијелим и порфирним на беочузима златним и сребрним, на стубовима мраморним и каменим; одри златни и сребрни по поду од зеленога, бијелога и црвенога камена, и простирка провидна разнолико украшена, около ружама посута.
7. Сасуди златни и сребрни и постављена чаша од антракса, вриједна тридесет хиљада таланата; изобилно вино и укусно које је сам цар пио.
8. Ова, пак, гозба није била по устаљеном закону, јер је тако желио цар и заповиједио економима да учине по његовој и народној вољи.
9. Такође и царица Астина учини гозбу женама у царским дворима, гдје је боравио цар Артаксеркс.
10. А седмога дана цар поставши раздраган, рече Аману и Вазану и Тари и Воразију и Заволтију и Аватазу и Тараву, седморици евнуха, послужитеља цара Артаксеркса,
11. Да уведу к њему царицу да је зацари, и да положи на њу вијенац царски и да покаже свој властели и свему народу њену љепоту, јер бјеше лијепа.
12. И не послуша га Астина царица да изађе с евнусима, и ожалости се цар и разгњеви.
13. И рече пријатељима својим: Овако је казала Астина; донесите, дакле, о томе закон и суд.
14. И приступи му Аркесеј и Сарсатеј и Малисеар, кнезови персијски и миђански, блиски цару, први који сједе до цара,
15. И извијестише га по закону шта треба чинити Астини царици зато што није урадила оно што јој је цар наредио преко евнуха.
16. И рече Мухеј цару и кнезовима: Није само цару учинила неправду Астина царица, него и свима кнезовима и начелницима царским,
17. (При том исприча им ријечи царице и како противријечи цару), тиме што је противријечила цару Артаксерксу.
18. Тако ће и данас друге надмене жене кнезова персијских и миђанских кад чују оно што је она рекла цару, дрзнути се да исто тако обешчасте мужеве своје.
19. Зато, ако је угодно цару, нека нареди царевим указом и нека се запише по законима Миђана и Персијанаца: Да не буде другачије, него – да више не уђе царица к њему, и царство њено нека даде цар жени бољој од ње.
20. И нека се чује закон који је од цара, који, ако он примјењује у царству своме, тако и све жене нека одају почаст мужевима својим, од сиромаха до богатога.
21. И допаде се ријеч цару и кнезовима, и учини цар како је говорио Мухеј,
22. И посла по свом царству по земљама сагласно ријечи њиховој, да им буде за страх у њиховим домовима.
---------------------------------
Напомена:
[1] Овај дио књиге, девтероканонски, од I.а-I.њ, нема у јеврејском Масоретском тексту, сачуван је у преводу Седамдесеторице и овдје преведен. Прим. прев."

  "jest2": "---------------------------------
КЊИГА O ЈЕСТИРИ
Глава 2. 
Бирање цару дјевојке. Цар бира Јестиру и приређује гозбу. Откривена завјера евнуха.

1. И после ових ријечи престаде цар да се гњеви и више се не сјећаше Астине, сјећајући се само шта је рекао и како је осудио.
2. И рекоше слуге цареве: Нека се траже цару дјевојке невине, лијепе ликом; и нека постави цар приставе по свим земљама царства његовог
[3.] и нека доведу дјевојке дјевствене лијепе ликом у град Сусан у женски двор, и да се предају евнуху царевом чувару жена и да им се дају (мирисне) масти и остало по потреби.
4. И жена која се допадне цару, цароваће намјесто Астине. Ово се допаде цару, и учини тако.
5. А бјеше човјек Јудејац у Сусану граду по имену Мардохеј, син Јаиров, сина Семејева, сина Кисова од племена Венијаминова.
6. Он бјеше одведен у ропство из Јерусалима, који пороби Навуходоносор, цар вавилонски.
7. А бјеше у њега дјевојка васпитана, ћерка Аминадава, брата оца његовог, по имену Јестира. Кад се упокојише њени родитељи, он је васпитавао себи за жену;[2] и бјеше дјевојка лијепа по лику.
8. И када се прочу царева наредба, сабраше се многе дјевојке у Сусану град под руку Гајеву, и би доведена Јестира Гају, чувару жена.
9. И допаде му се дјевојка и нађе милост пред њим и пожури да јој даде (мирисне) масти и њен дио и седам дјево јака присталих уз њу из царског двора, и снабдијеваше је добро и слушкиње њене у женском дому.
10. А Јестира не каза својега рода ни отачаства, јер јој је Мардохеј заповиједио да не казује.
11. Мардохеј пак је сваки дан ходио по двору женском надзирући шта ће се са Јестиром догодити.
12. А вријеме је било да дјевојка уђе код цара, кад се напуне дванаест мјесеци; јер тако се навршаваху дани уљепшавања: шест мјесеци мазања смирновим уљем и шест мјесеци мирисима и женским мастима,
13. Па тек тада улази код цара. И што она буде тражила, даће јој се, да би улазила из женског дома у царски двор.
14. Увече би улазила, а ујутру се враћала у други женски дом, гдје је био Гај, евнух царев, чувар жена; и више не би улазила код цара ако је не би позвао по имену.
15. Кад се навршавало вријеме Јестире, кћери Аминадава, брата оца Мардохејева, да уђе код цара, она не преступи ништа од онога што јој заповиједио евнух, чувар жена. А бјеше Јестира омиљела свима који су је гледали.
16. И уђе Јестира код Артаксеркса цара у дванаести мјесец, који се зове Адар, седме године његовог царовања.
17. И завоље цар Јестиру и она нађе милост код свих дјевица, и стави јој царски вијенац женски.
18. И учини цар *гозбу свима пријатељима својим и властелинима за седам дана и узвелича брак Јестирин, и даде опроштај свима који су били под владавином његовом. [*Јест 1, 3.]
19. А Мардохеј служаше у двору.
20. Јестира, пак, не каза своје поријекло. Јер тако јој заповиједи Мардохеј: да се *боји Бога и да твори заповијести Његове, као кад је била са њим; и Јестира не измијени понашање своје. [*Јест 4, 8.]
21. И ожалостише се два евнуха царева, први тјелохранитељи, због унапређења Мардохејева и тражили су да убију Артаксеркса цара.
22. И би јављена намјера Мардохеју, и он даде знак Јестири, а она откри цару о завјери.
23. Тада цар испита двојицу евнуха и објеси их. И нареди цар да се *упише за спомен у царску књигохранилницу о благонаклоности према Мардохеју на похвалу. [*Јест 6, 2.]
---------------------------------
Напомена:
[2] У Вулгати и другим преводима (нпр. словенском, српском, Јеврејској Библији и др.) овдје стоји да је Мардохеј Јестиру усвојио себи за ћерку, док постхришћанска јудејска традиција усваја ово читање Седамдесеторице – за жену. Прим. прев."

  "jest3": "---------------------------------
КЊИГА O ЈЕСТИРИ
Глава 3. 
Аман због неклањања Мардохеја хоће да истријеби Јудејце. Цар доноси закон о истребљењу. Артаксерксова Посланица.

1. И после овога прослави цар Артаксеркс Амана Аматова Вуганина и узвиси га и учини га првим по власти међу свим пријатељима његовим.
2. И сви му се на двору клањаху, јер тако заповиједи цар да се чини; но Мардохеј не хтједе да му се клања.
3. И рекоше дворани цареви Мардохеју: Мардохеју, зашто не слушаш оно што је цар казао?
4. Свакодневно су му говорили, али их он не слушаше. Тада они потказаше Аману да се Мардохеј противи царевим ријечима. А Мардохеј им указа да је он Јудејац.
5. И сазнавши Аман да му се Мардохеј не клања, разгњеви се силно,
6. И намисли да истријеби све Јудејце у Артаксерксовом царству.
7. Тада учини савјет дванаесте године царовања Артаксерксова и баца жреб („фур”) из дана у дан и из мјесеца у мјесец како би истријебио у један дан род Мардохејев, и паде жреб на четрнаести дан мјесеца Адара.
8. И он рече цару Артаксерксу говорећи: Постоји народ расијан међу народима по читавом твоме царству, и закони његови су чудни изван свих народа: Закон царски не слушају и није од користи цару да их остави.
9. Ако је по вољи цару, нека нареди да се истријебе, и ја ћу уписати у ризницу сребра десет хиљада таланата.
10. Тада скиде цар прстен и даде га у руке Аману да запечати оно што је записано против Јудејаца.
11. И рече цар Аману: Сребро задржи, а са народом чини што те воља.
12. Онда бише позвани писари цареви мјесеца првог тринаести дан и написаше, као што нареди Аман, војводама и кнезовима по свој земљи од Индије до Етиопије, у сто двадесет седам земаља, начелницима народа на њиховом језику, од цара Артаксеркса.
13. И би послано по књигоношама у царству Артаксерксовом да се истријеби род Јудејаца. У току једног дана дванаестог мјесеца, који је Адар, и да се разграби њихова имовина.
13а. [3] – А превод Посланице ово је: Цар Велики Артаксеркс од Индије до Етиопије сто двадесет седам земаља кнезовима и мјесним начелницима потчињеним ово пише: 13б. – Над многим народима завладавши и загосподаривши свом васељеном, желио сам, не да се гордим дрскошћу власти, него кротошћу и тихошћу увијек владајући, безметежно живљење потчињених свагда уређивати, а царство своје мирно и напредно до крајева земље чувајући – обновити од свих људи жељени мир. 13в. Кад сам питао моје савјетнике како све ово довести до краја, онај међу нама који се одликовао разумношћу и стално био у милости и у тврдој вјерности доказан, Аман који је друго мјесто почасти у царству стекао, 13г. Указао нам је да се међу свим племенима у васељени умијешао неки јединствени непријатељски народ, по законима својим супротан сваком народу, који стално царске заповијести занемарује да се не би могла уредити владавина којом ми непорочно управљамо. 13д. – Разумјевши, дакле, да је тај народ једини који се вазда противи сваком човјеку, уводећи начин живота туђ законима и противећи се нашим наредбама, чинећи најгора зла, како не би наше царство добри поредак стекло; 13ђ. Стога смо заповиједили оним што вам је назначено у посланици Амана, постављеног над (царским) пословима, вашег другог оца, да се са женама и дјецом униште из коријена непријатељским мачевима, без милости и поштеде, четрнаестог (дана) дванаестог мјесеца Адара ове године, 13е. Како би некадашњи и садашњи непријатељи у један дан насилно у ад сишавши, у будуће вријеме дали нам да сигурно и безбрижно до краја живимо.
14. Преписи пак Посланице излагани су по свој држави и би наређено сваком народу да буду спремни за овај дан.
15. Стигао је предмет и у Сусан: цар и Аман су сједјели и пили, а град био у сметености.
---------------------------------
Напомена:
[3] Овај дио Књиге Јестирине, од стиха 13а до 13е преводи се први пут (као и даље – текстови обележени словима поред броја стиха), као девтероканонски одломци, њих нема у преводу књиге Ђуре Даничића, али их има у словенским и другим преводима. Прим. прев."

  "jest4": "---------------------------------
КЊИГА O ЈЕСТИРИ
Глава 4. 
Тугованка Мардохејева. Молба Јестири да избави народ од уништења. Пост зарад спасења. Молитва царице Јестире и исповјест Богу.

1. А Мардохеј, дознавши шта се догађа, *раздрије хаљине своје и обуче се у костријет и посу пепелом, па истрчавши преко градског трга, викаше гласом великим горко: Уништава се народ који није учинио никакву неправду! [*Бр 14, 6; ИНав 7, 6.]
2. И дође до царских врата и стаде; јер није му било дозвољено да уђе у двор са костријетом и пепелом.
3. И по свој земљи гдје је показивано (царево) писмо, настаде вапај и плач и ридање велико Јудејаца, костријет и пепео простираху себи.
4. И уђоше слушкиње и евнуси царичини, и обавијестише је; и она се смете чувши шта се догоди, па посла Мардохеју да се обуче и да скине костријет и пепео, али он не послуша.
5. Тада Јестира позва Ахратеја, свога евнуха који јој служаше,
6. И посла га да јој сазна од Мардохеја о чему је ријеч.
7. Мардохеј, пак, каза му шта се догодило и обећање које је обећао Аман цару за ризницу десет хиљада таланата – да истријеби Јудејце.
8. И препис (наредбе) изложен у Сусану о њиховом истријебљењу даде му да покаже Јестири, и рече му да јој наложи да уђе и умоли цара да се заузме за народ, сјећајући се дана понижења свога – како си отхрањена мојом руком, јер је Аман, други послије цара, говорио против нас до смрти; призови Господа, говори цару о нама и избави нас од смрти.
9. Тада ушавши Ахратеј, каза јој све ове ријечи.
10. А Јестира рече Ахратеју: Иди Мардохеју и реци:
11. Да сви народи царства знају да сваки човјек или жена који уђу к цару у унутрашњи двор незвани, нема им спаса. Само онај коме цар пружи златну палицу, тај ће се спасити. А ја нисам позвана да уђем код цара има већ тридесет дана.
12. И јави Ахратеј Мардохеју све ријечи Јестирине.
13. И рече Мардохеј Ахратеју: Иди и реци јој: Јестира, не мисли о себи да ћеш се ти једина спасити у царству од свих Јудејаца;
14. Уосталом, ако не послушаш у овом часу, од другдје биће помоћ и заштита Јудејцима, а ти и дом оца твога погинуће. И ко зна да ли управо због овог времена ниси постала краљица?
15. И посла Јестира дошавшег к њој Мардохеју говорећи:
16. Иди и сабери Јудејце који су у Сусану и постите за мене, и не једите и не пијте три дана, дан и ноћ, а и ја и слушкиње моје нећемо јести. И тада ћу ући к цару супротно закону, па макар ме погубио.
17. И отишавши Мардохеј, учини све оно што му заповиједи Јестира,
17а. И помоли се Богу сјећајући се свих дјела Господњих и рече: 17б. Господе, Господе, царе Сведржитељу, јер је све у власти Твојој, и нема га који ће се супротставити кад захтједнеш да спасеш Израиља; 17в. Јер Ти си створио небо и земљу и све што је дивно у поднебесју, и Господар си свега, и нема га ко ће се одупријети Теби Господу. 17г. Ти све знаш; Ти знаш, Господе, да не учиних ово због увреде нити због гордости нити због частољубља, то што се не поклоних гордом Аману, јер бих био спреман да цјеливам и траг ногу његових ради спасења Израиља. 17д. Него сам ово учинио да не бих дао славу човјеку изнад славе Божије, и никоме се нећу поклонити осим Теби, Господу моме, и нећу то са гордошћу чинити. 17ђ. – И сада, Господе Боже, Царе, Боже Израиљев, поштеди народ Твој, јер нам припремају пропаст и пожељеше да истријебе Твоје насљеђе од искони. 17е. – Не презри удио свој који си за себе избавио из Египта; 17ж. Услиши молитву моју и смилуј се избрању своме и окрени ридање наше на весеље, да бисмо живјећи појали имену Твоме, Господе, и не погуби уста која Ти поју хвалу, Господе. 17з. И сав Израиљ завапи свом снагом својом, јер смрт њихова бјеше пред очима њиховим. 17и. – И Јестира царица прибјеже ка Господу, смртном борбом обузета, и скинувши хаљине славе своје, обуче се у хаљине туге и плача; и умјесто сујетних масти, прахом и пепелом посу главу своју и тијело своје изнури веома и свако мјесто украшавања у весељу своме покри распуштеном косом својом, и мољаше се Господу, Богу Израиљеву, и рече: 17ј. – Господе мој, Царе наш једини, помози мени самој и немајућој помоћника сем Тебе, јер је биједа моја у руци мојој. 17к. Слушала сам од рођења свога, у племену очинства мога, да си Ти, Господе, изабрао Израиљ између свих народа и оце наше између свих предака њихових у насљедство вјечно и да си им чинио све што си говорио. 17л. А сада сагријешисмо пред Тобом, и предао си нас у руке непријатеља наших, зато што слависмо богове њихове; праведан си, Господе. 17љ. – И сада, не би им доста горко робовање наше, него ставише руке своје на руке идола својих, да би истргли заповијест уста Твојих и истријебили насљедство Твоје и затворили уста оних који Ти поју хвалу, и угасили славу Храма Твога и жртвеника Твога; 17м. Да би отворили уста (многобожних) народа на подвиге сујетне и дивили се цару тјелесном довијека. 17н. Не предај, Господе, скиптар свој оним (боговима) којих нема; и да се не подсмјехну паду нашем, него окрени намјеру њихову на њих саме, а подстрекача против нас учини примјером срамотним. 17њ. Помени, Господе, пројави се у часу жалости наше и мене охрабри, царе богова и сваког началства, обдржитељу. 17о. – Подај ријеч благоугодну устима мојим пред тим лавом и промијени срце његово на мржњу против непријатеља нашег на његову пропаст и једномишљеника његових; 17п. А нас избави руком својом и помози мени самој која нема никога осим Тебе, Господе. 17р. Ти све знаш и знано ти је да омрзнух славу безакону и да се гадим постеље необрезаних и свега туђинскога. 17с. – Ти знаш невољу моју, да се гнушам знамења гордости моје што је на глави мојој, у дане виђења мога гнушам се овога као крпе од женске нечисти, и не носим га у дане молитвеног тиховања мога. 17т. – И није јела слушкиња Твоја са трпезе Аманове, и нисам славила гозбу цареву, нити пила вина жртава (идолских); 17ћ. И није имала радости слушкиња Твоја од дана промјене своје до сада, осим због Тебе, Господе, Боже Аврамов. 17у. – Боже, Сведржитељу, услиши глас обезнађених и избави нас из руку нечастивих; и избави ме од страха мога."

  "jest5": "---------------------------------
КЊИГА O ЈЕСТИРИ
Глава 5. 
Јестира у страху излази пред цара; Позива на гозбу цара и Амана. Аман спрема вјешала за Мардохеја.

1. И догоди се трећег дана, кад преста да се моли, скиде са себе хаљине покајања и обуче хаљине (царске) славе своје. 1а. Поставши тако леполика, призвавши Свевидећег Бога и Спаситеља, узе двије слушкиње, на једну се ослањала, као разњежена, док је друга ишла за њом олакшавајући јој (ношење) одоре њене, 1б. А она бјеше зарумењена цвијетом љепоте своје, лица милоликог, а срца стегнутог од страха. 1в. И прошавши сва врата, стаде пред цара. А он је сједио на свом царском пријестолу обучен у сву одору славе своје, сав у злату и драгом камену, изгледа веома страшног. 1г. – И подигавши лице своје огњевидно славом, са силним гњевом је погледа, а царица клону и измијени своју боју од немоћи, и наслони се на слушкињу која је ишла испред. 1д. – И измијени Бог дух царев на кротост, па ужурбано устаде са свог пријестола и прими је у своје наручје; док она не дође себи, тјешио је ријечима мирним и рече јој: 1ђ. – Шта ти је, Јестиро? Ја сам брат Твој, ободри се, нећеш умријети, јер је заједничко наше владање. Приђи.
2. И подигавши своју златну палицу, положи је на њен врат, цјелива је и рече: Говори ми. 2а. И рече му: Видјех те, господине, као анђела Божјег и смете се срце моје од страха славе твоје; јер си диван, господине, и лице твоје милости испуњено. 2б. – Док је она говорила, клону због немоћи и цар се смете, а дворјани његови је тјешаху.
3. И рече цар: Шта хоћеш, Јестиро? И која је прозба твоја?[4]
4. А Јестира рече: Дан ми је данашњи празник, па ако је угодно цару, нека дођу и он и Аман на гозбу коју ћу данас учинити.
5. Тада рече цар: Идите хитно до Амана да испунимо ријеч Јестирину; и дођоше обојица на гозбу на коју их позва Јестира.
6. При пићу рече цар Јестири: Шта желиш, царице Јестиро? Биће ти што будеш тражила.
7. А она рече: Прозба моја и молба моја јесте,
8. Ако сам нашла милост пред царем: Нека дође цар и Аман и сјутра на гозбу, коју ћу им сутра припремити, па ћу сјутра одговорити на то.
9. Тада изађе Аман од цара прерадостан и весео. А кад видје Аман Мардохеја Јудејца у царском предворју, веома се разгњеви.
10. И отишавши дома, сазва пријатеље и Зосару, своју жену,
11. И показа им своје богатство и славу којом га је цар обдарио, и како га учини првјенствујућим и начелником царства.
12. И рече Аман: Царица није позвала са царем никога на гозбу осим мене, а позвала ме је и за сјутра.
13. *Али ми се не допада кад видим Мардохеја Јудејца у царском предворју. [*ПрС 14, 3.]
14. И рече њему Зосара, жена његова, и пријатељи: Нека ти се припреме вјешала од педесет лаката, па ујутро кажи цару да Мардохеј буде објешен на дрвету; ти пак уђи на гозбу са царем и весели се. И допаде се ријеч Аману, и бише вјешала припремљена.
---------------------------------
Напомена:
[4] У латинском преводу Вулгати, словенском и у преводима насталим по Вулгати овдје стоји додатак: Ако будеш и пола царства тражила, биће ти дато."

  "jest6": "---------------------------------
КЊИГА O ЈЕСТИРИ
Глава 6. 
Цар налази Књигу записа о Мардохеју. Аман, умјесто да тражи Мардохејеву смрт, по наредби царевој, прославља га.

1. И Господ лиши цара сна оне ноћи, па рече наставнику своме да му донесе Књиге спомена дана да му се прочитају.
2. Тако нађе Књиге записа о Мардохеју, да је јавио цару о двојици царских евнуха кад су били на стражи, како намислише да убију цара Артаксеркса.
3. Тада рече цар: Коју славу или милост учинисмо Мардохеју? И рекоше служитељи цареви: Ниси му ништа учинио.
4. Док је, пак, цар распитивао о добротворству Мардохеја, гле, дође Аман у царско предворје. А цар рече: Ко је у предворју? Тада Аман уђе да каже цару да објеси Мардохеја на вјешала која бјеше припремио.
5. И рекоше служитељи цареви: Ево, Аман стоји у предворју; и рече цар: Позовите га.
6. Онда рече цар Аману: Шта да урадим човјеку кога хоћу да учиним славним? А Аман помисли у себи:
7. Кога хоће цар да учини славним ако не мене? Па рече цару: Човјеку кога цар жели да учини славним,
8. Нека му донесу слуге цареве хаљину пурпурну коју цар носи, и коња на коме цар јаше,
9. Па нек се даде једном од пријатеља царевих славних, и нека обуче човјека кога цар воли, и нека се попење на коња, и нека казује громко преко градског трга говорећи: Овако ће бити сваком човјеку кога цар прославља!
10. Тада реч цару Аману: Као што си рекао, тако учини Мардохеју Јудејцу, који вјерно служи у двору (нашем), и не пропусти ни једну ријеч од оних које си казао.
11. Онда узе Аман хаљину и коња и обуче Мардохеја и попе га на коња и прође преко градског трга, и казиваше громко говорећи: Овако ће бити сваком човјеку кога цар жели да прослави!
12. И врати се Мардохеј у царско предворје, а Аман се врати у дом свој тужан и покуњен.
13. И исприча Аман шта му се догодило Зосари, жени својој, и пријатељима, и рекоше му пријатељи и жена: Ако је Мардохеј од Јудејског рода, почео си да се понижаваш пред њим, падајући пашћеш (пред њега); нећеш се моћи од њега одбранити, јер је живи Бог са њим.
14. Док су они ово говорили, стигоше евнуси пожурујући Амана на гозбу коју припреми Јестира."

  "jest7": "---------------------------------
КЊИГА O ЈЕСТИРИ
Глава 7. 
Гозба код царице. Она даје себе на жртву за народ свој, оптужујући Амана. Аман објешен на вјешала припремљена за Мардохеја

1. Уђоше, пак, цар и Аман да се госте код царице.
2. Тада рече цар Јестири други дан гозбе: Шта је, Јестиро, царице, и која је прозба твоја и молба твоја? Даћу ти (макар то било) и до пола царства мога.
3. А она одговоривши, рече: Ако сам нашла милост пред царем, нека се даде живот мој за прозбу моју и народ мој за молбу моју.
4. Јер смо продани ја и народ мој на истребљење и разграбљење и ропство, а ми и дјеца наша у робове и робиње, и чух случајно: Зато није достојан клеветник предворја царевог.
5. Онда рече цар: Ко је тај који се усудио да учини тако нешто?
6. Рече Јестира: Човјек непријатељ, Аман овај зликовац. А Аман се смете због цара и царице.
7. Цар пак уставши, отиде са гозбе у врт; а Аман је молио царицу, јер *видје себе да се налази (у великој) невољи. [*ПрС 10, 24; 16, 14; 20, 2.]
8. Потом се цар врати из врта, а Аман бјеше пао на одар преклињући Јестиру. Тада цар рече: Зар хоће и царицу да силује у дому моме? Кад чу Аман ово, промијени се у лицу.
9. Онда рече Вугатан, један од евнуха, цару: Ево, и вјешала је припремио Аман за Мардохеја који је спасио цара, и стоје подигнута код Амана на педесет лаката. Тада рече цар: Да се разапне на њима!
10. И објесише Амана на *вјешалима која припреми за Мардохеја. И тада цар преста да се гњеви. [*Јест 6, 4; ПрС 26, 27.]"

  "jest8": "---------------------------------
КЊИГА O ЈЕСТИРИ
Глава 8. 
Слава Мардохејева. Јестира моли опозив Аманове пресуде Јеврејима. Нова царска посланица у заштиту Јудејаца.

1. Тога дана цар Артаксеркс дарива Јестири сву имовину Амана клеветника; а Мардохеј би призван од цара, јер она каза да јој је сродник.
2. Онда узе цар прстен који скиде с Амана, и даде га Мардохеју, и постави Јестира Мардохеја над свим имањем Амановим.
3. И настави да говори цару, и паде пред ноге његове и мољаше га да уклони злобу Аманову и све што је учинио против Јудејаца.
4. Цар, пак, испружи Јестири златни штап, те се Јестира подиже и стаде поред цара.
5. И рече Јестира: Ако ти је угодно и ако нађох милост, пошаљи да се врате писма која посла Аман, написана да се истријебе Јудејци који живе у твоме царству.
6. Јер како бих могла гледати зло народа мога и како бих се могла спасити погибијом народа свога?
7. Тада рече цар Јестири: Зар ти не дадох сву имовину Аманову и не даровах, и не објесих ли њега на вјешала зато што је подигао руке на Јудејце; шта још хоћеш?
8. Напишите и ви у име моје онако како вам одговара, и запечатите мојим прстеном. А оно што буде написано наредбом царевом и запечаћено прстеном мојим, то се не смије порећи.
9. И бише позвани писари, првог мјесеца, који је Нисан, двадесет трећега исте те године, и би написано оно што он заповиједи, управитељима и кнезовима и начелницима, од Индије до Етиопије, у сто двадесет и седам области, од једне до друге земље, по његовој ријечи.
10. И би написано од стране цара и запечаћено прстеном његовим; и послаше писма преко писмоноша,
11. Као што им заповједи да се управљају по законима својим у сваком граду и да им помажу и да чине супарницима својим и непријатељима својим како хоће,
12. У дан један, по свему царству Артаксерксову, тринаестог дана, дванаестог мјесеца, који се зове Адар. 12а. – Препис те посланице је као што слиједи: 12б. Цар велики Артаксеркс, свима од Индије до Етиопије начелствујућим у сто двадесет и седам земаља кнезовима, нама јединодушним, радовати се. 12в. – Многи обиљем благости доброчинитеља често почаствовани превише се погордише, па не само што траже да злостављају наше поданике, него неспособни да одоле надмености, покушавају и својим доброчинитељима да плету замке. 12г. – И не само што губе осјећање благодарности људима, него и надуваношћу неразумних уображени, мисле да самога Бога, који вјечно све надгледа, зломрзећи суд избјегну. 12д. – Но често и многе од постављених на власти, којима је повјерено да рукују пословима својих пријатеља, такви подстрекавају на проливање невине крви, и подвргавају их неподношљивим биједама, 12ђ. – Лажљивом обманом своје зле нарави обмањују незлобиву благоразумност оних који владају. 12е. – Ово може да се види, не толико из древних повијести, као што рекосмо, колико из онога што је на дохват руке вама који испитујете нечасно учињена дјела злобом недостојних владатеља. 12ж. – Стога треба пазити послије овога како би царство за све људе безметежно устројили у миру, 12з. – Користећи се промјенама, а оно што нам се пред очима догађа, увијек разликујући с потребном предострожношћу. 12и. Као кад је Аман Амадатов Македоњанин, уистину персијске крви, и веома отуђен од наше благости, кога смо гостољубиво примили, 12ј. – Таквог човјекољубља које имамо према сваком народу, удостојио се да се зове оцем нашим, и да му се сви клањају као ономе који представља другу личност царског престола, 12к. – Оптерећен гордошћу, настојао је да нас лиши власти и живота, 12л. А нашег спаситеља и свагдашњег добротвора Мардохеја и непорочну нашег царства причасницу Јестиру са цијелим њиховим народом, разноразним подмуклим методама, тражио је да уништи. 12љ. – На овај начин мислио је, оставивши нас усамљене, да персијску власт преда Македоњанима. 12м. – А ми налазимо да Јудејци, осуђени овим злотвором на истребљење, нису злочинци, да живе сагласно најправеднијим законима, 12н. Будући синови Вишњега великога живога Бога, који управља наше и наших предака царство савршеном поретку. 12њ. – Стога ћете добро учинити не поступајући по писмима посланим од Амана Амадатова, зато што је он који је ово урадио објешен код врата Сусана са свом породицом својом, достојан примивши брзо суд од Бога Сведржитеља. 12о. – Препис пак ове посланице изложите одлучно на сваком мјесту, како би се Јудејци држали својих закона, помажући им да се у вријеме невоље одбране од својих нападача тринаестог дана дванаестог мјесеца Адара, у сами тај дан. 12п. – Јер њега, Свемогући Бог, умјесто пропасти изабраног народа, учини (даном) весеља. 12р. – И ви, дакле, међу вашим именитим празницима, овај знаменити дан са сваком радошћу проводите, да би и сада и послије овога био спасење нама и доброжелатељима Персијанцима, а онима који нам подмећу замке – сјећање на погибију. 12с. – Сваки пак град, или уопште земља, која по овоме не поступи, мачем и огњем биће уништена са гњевом; не само што ће бити људима непроходна, него и звијерима и птицама за свагда најомраженија постаће.
13. А ови списи нека буду јавно оглашени по читавом царству, сви пак Јудејци нека буду спремни да тога дана ратују против својих противника.
14. Тада коњаници изађоше хитајући да изврше оно што је цар рекао; а би оглашена наредба и у Сусану.
15. Мардохеј изађе украшен царском одеждом, имао је златни вијенац и дијадему виолетну, пурпурну. Видјећи то становници Сусана, порадоваше се.
16. А Јудејцима би свјетлост и весеље.
17. У граду и земљи, гдје год се огласи наредба (царева), гдје год се огласи његов указ, то је била радост и весеље за Јудејце, гозба и весеље. А и многи од народа (многобожних) обрезивали су се и примали јудејски закон, у страху од Јудејаца."

  "jest9": "---------------------------------
КЊИГА O ЈЕСТИРИ
Глава 9. 
Погибија непријатеља Јудејаца. Установљење празника Пурим четрнаестог и петнаестог Адара.

1. А дванаестог мјесеца, који се зове Адар, у тринаести дан, стигоше *писма писана царем. [*Јест 3, 13.]
2. У овај дан погибоше противници Јудејаца; јер нико се не супротстави бојећи се њих.
3. Кнезови обласни и властела и царски писари поштоваху Јудејце, јер страх од Мардохеја бјеше ушао у њих.
4. Јер бјеше стигла заповијест царева о његовом именовању у читавом царству.
5. Тако у Сусану граду *побише Јудејци пет стотина људи: Фарсанестена и Делфона, и Фасгана, [*ПрС 11, 8.]
8. И Фардата и Вареа и Сарваха,
9. И Мармасима и Аруфеа, и Арсеа и Завутетана,
10. Десет синова Амана Амадатујева Вуганина, непријатеља Јудејаца, и разграбише их.
11. У овај дан би предан цару број побијених у Сусану.
12. Цар пак рече Јестири: Погубише Јудејци у граду Сусану пет стотина људи; у околним мјестима, шта мислиш, колико их побише? Шта још желиш, и биће ти?
13. И рече Јестира цару: Нека буде дато Јудејцима још сјутрашњи дан како би објесили десет синова Аманових.
14. И дозволи да тако буде и препусти Јудејцима града тијела синова Аманових да објесе.
15. И сабраше се Јудејци четрнаестог Адара и побише триста људи, и ништа не разграбише.
16. Остали Јудејци у царевини сабраше се, и сами себе помагаху и починуше од противника. Побише од њих петнаест хиљада тринаестог Адара, и ништа не разграбише.
17. И починуше четрнаестог истог мјесеца и празноваху тај дан покоја с радошћу и весељем.
18. А Јудејци у Сусану граду сабраше се и четрнаестог, али не починуше, они празноваху петнаести дан са радошћу и весељем.
19. Зато, дакле, Јудејци расијани по свој земљи изван празнују четрнаести дан Адара свечано са весељем, шаљући поклоне сваки ближњем свом, а они који живе у великим градовима и петнаести дан Адара са весељем свечано празнују шаљући поклоне ближњима.
20. А Мардохеј записа ријечи ове у књигу и посла Јудејцима који живљаху у Артаксерксовом царству, ближњима и даљњима,
21. Да установе ове благе дане да празнују, четрнаестог и петнаестог Адара,
22. Јер у ове дане починуше Јудејци од непријатеља својих – и у мјесец (који бјеше Адар) у који им се окрену од туге у радост и од бола у благдан, да празнују цјелосно благдане гозбе и весеља, шаљући поклоне пријатељима и сиромашнима.
23. И прихватише Јудејци као што им написа Мардохеј:
24. Како је Аман Амадатујев Македоњанин ратовао против њих, и како пресуди и баци жреб (пур) да их уништи,
25. И како уђе код цара говорећи да се објеси Мардохеј; шта је све покушао да би навео зла на Јудејце, па се њему догодише, те би објешен он и дјеца његова.
26. Зато се назваше дани ови Пурим, због жреба (коцке), стога што се на њиховом наречју (жреб) назива Пурим, због ријечи ове Посланице и онога што су претрпјели ради њих, и свега онога што им се догодило.
27. И установи, и прихватише Јудејци за себе и за потомство своје, и за оне који им се присаједињују, да никако другачије не празнују: у ове дане спомен да врше из покољења у покољење, у граду и отачаству и по свој земљи.
28. Дани ови Пурима празноваће се сваке године, и сјећање на њих неће нестати у нараштајима.
29. И написа Јестира царица, кћер Аминадавова, и Мардохеј Јудејац шта су учинили на утврђење посланице о Пуриму.
31. Мардохеј и Јестира царица установише ово за себе саме, установивши за здравље своје и по вољи својој.[5]
32. И Јестира ријечју установи (празник Пурим) за вавијек, и записа се ово (у књигу) сјећања на спомен.
---------------------------------
Напомена:
[5] Од 9. главе 20. стиха па даље текст изгледа веома сложен и носи у основи трагове докумената различитог поријекла. Тако се у 29. стиху у Вулгати ова посланица назива другом (новом), а стих 30. гласи: И послаше је свима Јудејцима, који у сто двадесет седам области цара Асвира живе, ријечи мира и истине. У 31. стиху стоји: установише за себе саме и за потомство своје, прописе поста и вапаја (= покајања). Тако је и у словенском, руском, српском (Ђ. Даничић) преводу, као и Јерусалимској Библији. У Ралфсовој Септуагинти овога нема. Прим. прев."

  "jest10": "---------------------------------
КЊИГА O ЈЕСТИРИ
Глава 10. 
Данак на царство; запис царских дјела у књигу царства. Мардохеј тумачи свој сан.

1. Потом наложи цар данак на царство своје, што је на земљи и на мору.
2. А моћ његова и витешка дјела, богатство и слава царовања његовог, гле, бише записани у књизи царства Персијског и Миђанског, за спомен.
3. Мардохеј, пак, је био други код цара Артаксеркса, и бјеше велики у царству и прослављен од Јудејаца; и вољен приповиједао је о учињеном свему народу своме. 3а. – И рече Мардохеј: Све ово би од Бога; 3б. Јер се сјетих сна који видјех у вези овога што је речено: Ни једна ријеч од њих не би узалуд. 3в. Мали извор, који постаде ријека, и би свјетлост, и сунце и вода изобилна: Јестира је ријека коју узе цар за жену и учини је царицом. 3г. А двије змије били смо нас двојица, ја и Аман, 3д. Уз то, народи сабрани да униште име Јудејаца. 3ђ. А народ мој, то је Израиљ, они који завапише Господу и бише спасени: И спаси Господ народ свој, и избави нас Господ од свих ових зала, и учини Господ знамења и чудеса велика, каквих није било код других народа. 3е. Зато направи два жреба (коцке), један народу Божјем и један свим народима. 3ж. И изађоше ова два жреба у свој час и вријеме и у дан суда пред Бога у свим народима; 3з. И сјети се Бог народа свога и оправда наслеђе своје. 3и. И биће им ови (празнични) дани у мјесецу Адару, четрнаестог и петнаестог тога мјесеца, са сабрањем и радошћу и весељем пред Богом кроз покољења вавијек у народу његовом Израиљу. 3ј. Године четврте царовања Птоломеја и Клеопатре, унесе Доситеј, који каза да је свештеник и Левит, и Птоломеј син његов, ову посланицу о Пуриму, за коју су рекли да је права, и да ју је протумачио Лисимах Птоломејев, који је живио у Јерусалиму."


######################################
######################################
######################################






















































































































































































#####################################################################
#####################################################################
#####################################################################

  "ps1": "---------------------------------
ПСАЛМИ ДАВИДОВИ
Псалам 1. 
Блаженство побожних. Несрећа безбожних.
---------------------------------
1. Благо човјеку *који не иде на вијеће безбожничко, и на путу грјешничком не стоји, † и у друштву неваљалијех људи не сједи, [*ПрС 4, 14; † Пс 26, 4; Јер 15, 17.]
2. Него *му је омилио закон Господњи † и о закону његову мисли дан и ноћ! [*Пс 119, 35, 47; † ИНав 1, 8.]
3. Он је као дрво *усађено крај потока, које род свој доноси у своје вријеме, и којему лист не вене: што год ради, у свему напредује. [*Јер 17, 8.]
4. Нијесу такви безбожници, него су *као прах који расипа вјетар. [*Јов 21, 18; Пс 35, 5; Ос 13, 3.]
5. Зато се неће безбожници одржати на суду, ни грјешници на збору праведничком.
6. Јер *Господ зна пут праведнички; а пут безбожнички пропашће. [*Пс 37, 18; 2 Тим 2, 19.]"

  "ps2": "---------------------------------
ПСАЛМИ ДАВИДОВИ
Псалам 2. 
Пророштво о Царству Сина Божијега и о побједи над његовим непријатељима.
---------------------------------
1. Зашто се буне *народи и племена помишљају залудне ствари? [*Дап 4, 25, 26.]
2. Устају цареви земаљски, и кнезови се скупљају на Господа и на помазаника његова.
3. „*Раскинимо свезе њихове и збацимо са себе јарам њихов.“ [*Лк 19, 14.]
4. Онај што живи на небесима, *смије се, Господ им се подсмијева. [*Пс 37, 13; 59, 8.]
5. Па им говори у гњеву својем и јарошћу својом збуњује их:
6. „Ја сам помазао Цара својега на Сиону, на светој гори својој.“
7. Казаћу наредбу Господњу; он рече мени: *„Ти си Син мој, ја те сад родих. [*Дап 13, 33; Јев 1, 5; 5, 5.]
8. *Ишти у мене, и даћу ти народе у нашљедство, и крајеве земаљске теби у државу. [*Пс 89, 27; Дан 7, 13, 14.]
9. *Ударићеш их гвозденом палицом; разбићеш их као лончарски суд.“ [*Отк 2, 27; 12, 5; 19, 15.]
10. Сад цареви, уразумите се; научите се судије земаљске!
11. *Служите Господу са страхом, и радујте се с † трепетом. [*Јев 12, 28; † Флп 2, 12.]
12. *Поштујте сина да се не разгњеви, и ви не изгинете на путу своме; јер ће се гњев његов брзо разгорјети. † Благо свјема који се у њ уздају! [*1 Сам 10, 1; † Пс 34, 8; 84, 12.]"

  "ps3": "---------------------------------
ПСАЛМИ ДАВИДОВИ
Псалам 3. 
Поуздање у Бога наспрам свих непријатеља.
Псалам Давидов, кад је бјежао од Авесалома, сина својега* [*2 Сам 15, 14.]
---------------------------------
1. Господе, како је много непријатеља мојих! Многи устају на ме.
2. Многи говоре за душу моју: Нема му помоћи од Бога.
3. Али ти си, Господе, штит који ме заклања, слава моја; ти подижеш главу моју.
4. Гласом својим вичем ка Господу, и чује ме са свете горе своје.
5. *Ја лијежем, спавам и устајем, јер ме Господ чува. [*Пс 4, 8; ПрС 3, 24.]
6. *Не бојим се много тисућа народа што са свијех страна наваљује на ме. [*Пс 27, 3.]
7. Устани, Господе, помози ми, Боже мој, *јер ти удараш по образу све непријатеље моје; разбијаш зубе безбожницима. [*Пс 58, 6.]
8. *Од Господа је спасење; нека буде на народу твом благослов твој! [*Јер 3, 23.]"

  "ps4": "---------------------------------
ПСАЛМИ ДАВИДОВИ
Псалам 4. 
Давидова вечерња молитва пуна храбрости, од вјере, против непријатеља. Бог застиђује малодушност пријатеља.
Начелнику пјевачком. Уз жице. Псалам Давидов.
---------------------------------
1. Кад те зовем, чуј ме, Боже, правдо моја! У тјескоби дај ми простор; смилуј се на ме и услиши молитву моју.
2. Синови човјечији, докле ће слава моја бити у срамоти? Докле ћете љубити ништавило и тражити лажи?
3. Знајте да Господ дивно чува светога својега; Господ чује кад га зовем.
4. *Гњевећи се не гријешите; размислите у срцима својим на постељама својим, и утолите. [*Еф 4, 26.]
5. Принесите *жртву за правду, и уздајте се у Господа. [*Пс 51, 19.]
6. Многи говоре: Ко ће нам показати што је добро? *Обрати к нама, Господе, свијетло лице своје. [*4 Мој 6, 26.]
7. А мени си дао у срце радост већу него што је они имају кад им роди пшеница и вино.
8. *Ја мирно лијежим и спавам; † јер ти, Господе, сам дајеш ми те сам без страха. [*Пс 3, 5; † 3 Мој 26, 5.]"

  "ps5": "---------------------------------
ПСАЛМИ ДАВИДОВИ
Псалам 5. 
Давидова јутарња молитва пуна вјере у помоћ праведнога Бога против безбожних непријатеља.
Начелнику пјевачком. Уза свиралу. Псалам Давидов.
---------------------------------
1. Чуј, Господе, ријечи моје, разумиј помисли моје.
2. Слушај вику моју, царе мој и Боже мој, јер се теби молим, Господе!
3. Ујутру слушаш глас мој, ујутру стојим пред тобом и чекам.
4. Јер си ти Бог који неће безакоња; у тебе нема мјеста ко је зао.
5. Безбожници неће изаћи пред очи твоје; ти ненавидиш све који чине безакоње.
6. Потиреш лажљивце; на крвопије и лукаве мрзи Господ.
7. А ја по великој милости твојој улазим у дом твој, и клањам се у светој цркви твојој са страхом твојим.
8. Господе, води ме у правди својој; ради непријатеља мојих поравни преда мном пут свој.
9. Јер нема у устима њиховијем истине; у њима је неваљалство; *грло им је гроб отворен; на језику им је дволичење. [*РимЗ, 13.]
10. Боже, не дај им напретка, нека се разбију помисли њихове. За многа неваљалства њихова обори их, јер се побунише на тебе.
11. Па ће се радовати сви који се у те уздају; довијека ће се веселити које ти заклањаш; дичиће се који љубе име твоје.
12. Јер ти, Господе, благосиљаш праведника, као штитом заклањаш га милошћу својом."

  "ps6": "---------------------------------
ПСАЛМИ ДАВИДОВИ
Псалам 6. 
Покајничка молитва. Уздање у помоћ Господњу.
(Први покајнички псалам)
Начелнику пјевачком. Уз жице. На осам жица. Псалам Давидов.
---------------------------------
1. Господе, *немој ме покарати у јарости својој, нити ме у гњеву својем наказати. [*Пс 38, 1; Јер 10, 24.]
2. Смилуј се на ме, Господе, јер сам изнемогао; исцијели ме, јер су кости моје устрептале,
3. И душа се моја врло уздрхтала. А ти, Господе, докле ћеш?
4. Обрати се, Господе, избави душу моју, помози ми ради милости своје.
5. *Јер мртви не спомињу тебе; у гробу ко ће те славити? [*Пс 30, 9; 88, 11; 115, 17.]
6. Изнемогох уздишући; сваку ноћ квасим одар свој, сузама својим натапам постељу своју.
7. *Усахну од жалости око моје, постара се од множине непријатеља мојих. [*Јов 17, 7; Пс 31, 9.]
8. Идите од мене сви који чините безакоње, јер Господ чу плач мој.
9. Чу Господ молбу моју, Господ молитву моју прими.
10. Нек се постиде и препадну сви непријатељи моји, нека се поврате и постиде одмах."

  "ps7": "---------------------------------
ПСАЛМИ ДАВИДОВИ
Псалам 7. 
Праведни Бог спасава безазленост Давидову од неправеднога непријатеља.
Плачна пјесма Давидова, коју је пјевао Господу због Хуса од племена Венијаминова.* [*2 Сам 16.]
---------------------------------
1. Господе, Боже мој, у тебе се уздам, сачувај ме од свијех који ме гоне, и избави ме.
2. Да ми непријатељ не ишчупа душе као лав. Чупа, а нема ко да избави.
3. Господе, Боже мој! Ако сам то учинио, ако је неправда у рукама мојима,
4. Ако сам зло вратио пријатељу својему, или криво учинио онима који на ме на правди нападаху;
5. Нека гони непријатељ душу моју, и нека је стигне, и погази на земљу живот мој и славу моју у прах обрати.
6. Устани, Господе, у гњеву својем; дигни се на жестину непријатеља мојих; пробуди се мени на помоћ, и отвори суд.
7. И људство ће се слећи око тебе; изнад њега изађи у висину.
8. Господ суди народима. Суди ми, Господе, *по правди мојој, и по безазлености мојој нека ми буде. [*Пс 18, 20.]
9. Нек се прекине злоћа безбожника, а праведника помози, *јер ти испитујеш срца и утробе, Боже праведни! [*Јер 11, 20; 17, 10; 20, 12; Отк 2, 23.]
10. Штит је мени у Бога, који чува оне који су права срца.
11. Бог је праведан судија, и Бог је сваки дан готов на гњев.
12. Ако се неће безбожник да обрати, он *оштри мач свој, натеже лук свој, и наперује га; [*5 Мој 32, 41.]
13. И запиње смртну стријелу, чини стријеле своје да пале.
14. Гле, безбожник заче неправду, трудан бијаше злочинством, и роди себи пријевару.
15. Копа јаму и ископа, и *паде у јаму коју је начинио. [*ПрС 26, 27.]
16. Злоба његова обрати се на његову главу, и злочинство његово паде на тјеме његово.
17. Хвалим Господа за правду његову, и пјевам имену Господа Вишњега."

  "ps8": "---------------------------------
ПСАЛМИ ДАВИДОВИ
Псалам 8. 
Божија величина у стварању. Човјекова нискост и висина.
Начелнику пјевачком. Уз гетску музикалну справу. Псалам Давидов.
---------------------------------
1. Господе, Господе наш! Како је величанствено име твоје по свој земљи! Подигао си славу своју више небеса.
2. *У устима мале дјеце и која сисају чиниш себи хвалу насупрот непријатељима својим, да би учинио да замукне непријатељ и немирник. [*Мт 21, 16.]
3. Кад погледам небеса твоја, дјело прста твојих, мјесец и звијезде, које си ти поставио;
4. *Шта је човјек, те га се опомињеш, или Син човјечји, те га полазиш? [*Пс 144, 3; Јев 2, 6.]
5. Учинио си га мало мањега од анђела, славом и чашћу вјенчао си га;
6. Поставио си га господаром над дјелима руку својих, *све си метнуо под ноге његове, [*1 Кор 15, 27.]
7. Овце и волове све, и дивље звјериње,
8. Птице небеске и рибе морске, што год иде морским путовима.
9. Господе, Господе наш! Како је величанствено име твоје по свој земљи!"

  "ps9": "---------------------------------
ПСАЛМИ ДАВИДОВИ
Псалам 9. 
Захвална пјесма за спасење од непријатеља и молба за даљу помоћ.
Начелнику пјевачком. Уза свиралу. Бену. Псалам Давидов.
---------------------------------
1. Хвалим те, Господе, из свега срца својега, казујем сва чудеса твоја.
2. Радујем се и веселим се о теби, пјевам имену твојему, Вишњи!
3. Непријатељи се моји вратише натраг, спотакоше се и неста их испред лица твојега;
4. Јер си свршио суд мој и одбранио ме; сио си на пријесто, Судија праведни.
5. Расрдио си се на народе и убио безбожника, име си им сатро довијека, за свагда.
6. Непријатељу неста мачева сасвијем; градове ти си развалио; погибе спомен њихов.
7. Али Господ увијек живи; спремио је за суд пријесто свој.
8. *Он ће судити васиономе свијету по правди, усудиће народима право. [*Пс 96, 13.]
9. Господ је уточиште убогоме, уточиште у невољи.
10. У тебе се уздају који знају име твоје, јер не остављаш онијех који те траже, Господе!
11. Појте Господу који живи на Сиону; казујте народу дјела његова;
12. Јер он освећује крв, памти је; не заборавља јаука невољнијех.
13. Смилуј се на ме, Господе; погледај како страдам од непријатеља својих, ти, који ме подижеш од врата смртнијех,
14. Да бих казивао све хвале твоје на вратима кћери Сионове, *и славио спасење твоје. [*Пс 13, 5.]
15. *Попадаше народи у јаму коју су ископали; у замку коју су сами намјестили, ухвати се нога њихова. [*Пс 7, 15, 16.]
16. Познаше Господа; он је судио; у дјела руку својих заплете се безбожник.
17. Вратиће се у пакао безбожници, сви народи који заборављају Бога;
18. Јер неће свагда бити заборављен убоги, и нада невољницима неће нигда погинути.
19. Устани, Господе, да се не посили човјек, и да приме народи суд пред тобом.
20. Пусти, Господе, страх на њих; нека познаду народи да су људи."

  "ps10": "---------------------------------
ПСАЛМИ ДАВИДОВИ
Псалам 10. 
Јадиковање због нестизања Божије помоћи против обијести безбожникове и молитва за спасење подјармљених.
---------------------------------
1. Зашто, Господе, стојиш далеко, кријеш се кад је невоља?
2. С охолости безбожникове муче се убоги; хватају се убоги пријеваром коју измишљају безбожници.
3. Јер се безбожник дичи жељом душе своје, грабљивца похваљује.
4. Безбожник у обијести својој не мари за Господа: „он не види.“ Нема Бога у мислима његовијем.
5. Свагда су путови његови криви; за судове твоје не зна; на непријатеље своје неће ни да гледа.
6. У срцу својем вели: „Нећу посрнути; зло неће доћи нигда.“
7. *Уста су му пуна неваљалијех ријечи, пријеваре и увреде, под језиком је његовијем мука и погибао. [*Рим 3, 14.]
8. Сједи у засједи иза куће; у потаји убија правога; очи његове вребају убогога.
9. *Сједи у потаји као лав у пећини; сједи у засједи да ухвати убогога; хвата убогога увукавши у мрежу своју. [*Пс 17, 12.]
10. Притаји се, прилегне, и убоги падају у јаке нокте његове.
11. Каже у срцу своме: „Бог је заборавио, *окренуо је лице своје, неће видјети нигда.“ [*Пс 94, 7.]
12. Устани, Господе! Дигни руку своју, не заборави невољнијех.
13. Зашто безбожник да не мари за Бога говорећи у срцу свом да ти нећеш видјети?
14. Ти видиш, јер гледаш увреде и муке и пишеш их на руци. Теби предаје себе убоги; *сироти ти си помоћник. [*Пс 68, 5.]
15. Сатри мишицу безбожноме и зломе, да се тражи и не нађе безбожност његова.
16. Господ је цар свагда, довијека, нестаће незнабожаца са земље његове.
17. Господе! Ти чујеш жеље ништих; утврди срце њихово; отвори ухо своје,
18. Да даш суд сироти и невољнику, да престану гонити човјека са земље."

  "ps11": "---------------------------------
ПСАЛМИ ДАВИДОВИ
Псалам 11. Притијешњен од својих непријатеља, Давид се узда у Господа.
Начелнику пјевачком. Псалам Давидов.
---------------------------------
1. У Господа се уздам; *зашто говорите души мојој: „Лети у гору као птица; [*1 Сам 26, 20.]
2. Јер, ево, *грјешници натегоше лук, запеше стријелу своју за тетиву, да из мрака стријељају праве срцем. [*Пс 64, 3, 4.]
3. Кад су раскопани темељи, шта ће чинити праведник?“
4. *Господ је у светом двору свом, † пријесто је Господњи на небесима; **очи његове гледају; вјеђе његове испитују синове човјечије. [*Авак 2, 20; † Ис 66, 1; **Пс 33, 13.]
5. Господ испитује праведнога; а безбожнога и којему је мило чинити зло ненавиди душа његова.
6. *Пустиће на безбожнике дажд од живога угљевља, огња и сумпора; и огњени вјетар биће им дио из чаше; [*1 Мој 19, 24.]
7. Јер је Господ праведан, љуби правду; лице ће његово видјети праведници."

  "ps12": "---------------------------------
ПСАЛМИ ДАВИДОВИ
Псалам 12. 
Јадиковање због нестајања побожних и обијести злих. Уздање у Божију помоћ.
Начелнику пјевачком. Уза справу од осам жица. Псалам Давидов.
---------------------------------
1. Помагај, Господе; јер неста светијех, јер је мало вјернијех међу синовима човјечијим.
2. Лаж говоре један другоме, уснама лажљивијем говоре из срца дволична.
3. Истријебиће Господ сва уста лажљива, језик величави,
4. Људе који говоре: Језиком смо јаки, уста су наша у нас, ко је господар над нама?
5. Видећи страдање невољних и уздисање ништих, сад ћу устати, вели Господ, и избавити онога коме злобе.
6. Ријечи су Господње ријечи *чисте, сребро у ватри очишћено од земље, седам пута претопљено. [*Пс 19, 8.]
7. Ти ћеш нас, Господе, одбранити, и сачувати нас од рода овога довијека.
8. Безбожници иду наоколо; кад се они подижу, срамоте се синови човјечији."

  "ps13": "---------------------------------
ПСАЛМИ ДАВИДОВИ
Псалам 13. 
Чежња за дугоочекиваном помоћи под притиском непријатеља. Чврсто уздање у Божију милост.
Начелнику пјевачком. Псалам Давидов.
---------------------------------
1. Докле ћеш ме, Господе, сасвијем заборављати? Докле ћеш одвраћати лице своје од мене?
2. Докле ћу се домишљати у души својој, мутити се у срцу свом дан и ноћ? Докле ће се непријатељ мој подизати нада мном?
3. Погледај, услиши ме, Господе, Боже мој! Просвијетли очи моје да не заспим на смрт.
4. Да не рече непријатељ мој: Надвладао сам га. Да се не радују који ме гоне, ако посрнем.
5. А ја се уздам у милост твоју; радоваће се срце моје за спасење твоје.
6. Пјеваћу Господу који ми добро чини."

  "ps14": "---------------------------------
ПСАЛМИ ДАВИДОВИ
Псалам 14. 
Уздисање за ослобођењем од опште покварености људи.
Начелнику пјевачком. Псалам Давидов.
---------------------------------
1. Рече *безумник у срцу својем: Нема Бога; неваљали су, гадна су дјела њихова; нема никога добро да твори. [*Пс 53.]
2. *Господ погледа с неба на синове човјечије, да види има ли који разуман, тражи ли који Бога. [*Пс 33, 13.]
3. *Сви су зашли, сви се покварили, нема никога добро да твори, нема ниједнога. [*Рим 3, 10-12.]
4. Зар се неће опаметити који чине безакоње, *једу народ мој као што једу хљеб, не призивају Господа? [*Мих 3, 3.]
5. Ондје ће задрхтати од страха; јер је Господ у роду праведном.
6. Смијете се ономе што убоги ради; али Господ њега заклања.
7. Ко ће послати са Сиона помоћ Израиљу? Кад Господ поврати заробљени народ свој, онда ће се радовати Јаков и веселиће се Израиљ."

  "ps15": "---------------------------------
ПСАЛМИ ДАВИДОВИ
Псалам 15. 
Ко ће опстати пред Богом?
Псалам Давидов.
---------------------------------
1. Господе, *ко може сједјети у сјеници твојој? Ко може наставати на светој гори твојој? [*Пс 24, 3-5.]
2. *Ко ходи без мане, твори правду и говори истину из срца својега; [*Ис 33, 15.]
3. Ко не опада језиком својим, не чини другоме зла, и не ружи ближњега својега;
4. Ко не гледа онога кога је Бог одбацио, него поштује оне који се боје Господа; ко се куне ближњему па не пориче;
5. *Ко не даје сребра својега на добит, и не прима мита на правога. Ко овако ради, неће посрнути довијека. [*2 Мој 22, 25.]"

  "ps16": "---------------------------------
ПСАЛМИ ДАВИДОВИ
Псалам 16. 
Добро нашљедство светих и њихово спасење од смрти.
Запис Давидов.
---------------------------------
1. Чувај ме, Боже, јер се у те уздам.
2. Рекох Господу: Ти си Господ мој, немам добра осим тебе.
3. У светима који су на земљи и у великима сва је утјеха моја.
4. Нека други умножавају идоле своје, нека трче к туђима; ја им нећу љевати крвавих наљева, нити ћу метнути имена њиховијех у уста своја.
5. *Господ је мој дио нашљедства и чаше; ти подижеш достојање моје. [*ПлЈ 3, 24.]
6. Уже ми је захватило прекрасна мјеста, и дио ми је мој мио.
7. Благосиљам Господа који ме уразумљује; *томе ме и ноћу учи што је у мени. [*Пс 17, 3.]
8. Свагда видим пред собом Господа; он ми је с десне стране да не посрнем.
9. Тога ради радује се срце моје и весели се језик мој, још ће се и тијело моје смирити у уздању;
10. *Јер нећеш оставити душе моје у паклу, нити ћеш дати да Светац твој види трулење. [*Дап 2, 27, 31; 13, 35.]
11. Показаћеш ми пут животни; обиље је радости пред лицем твојим, утјеха у десници твојој довијека."

  "ps17": "---------------------------------
ПСАЛМИ ДАВИДОВИ
Псалам 17. 
Молитва праведникова ради спасења од лукавства моћних и богатих непријатеља.
Молитва Давидова.
---------------------------------
1. Услиши, Господе, правду, чуј глас мој, прими у уши молитву моју не из уста лажљивијех.
2. Од лица твојега нека изађе суд мој, очи твоје нека погледају на правицу.
3. Испитај срце моје, *обиди ноћу; у огњу ме окушај, и нећеш наћи неправде моје. [*Пс 16, 7.]
4. Уста се моја не дохватају дјела људских; ради ријечи уста твојих држим се путова оштрих.
5. Утврди стопе моје на стазама својим да не залазе кораци моји.
6. Тебе призивам, јер ћеш ме услишити, Боже! Пригни к мени ухо своје, и чуј ријечи моје.
7. Покажи дивну милост своју, који избављаш оне који се у те уздају од онијех који се противе десници твојој.
8. *Чувај ме као зјеницу ока; сјеном крила својих заклони ме [*5 Мој 32, 10.]
9. Од безбожника који на ме нападају, од непријатеља душе моје који су ме опколили.
10. Срце своје затворише; устима својим говоре охоло.
11. Изагнавши ме, опет су око мене; очи су своје упрли да ме оборе на земљу.
12. Они су као лав који хоће да растрже, и као лавић који сједи у потаји.
13. Устани, Господе, претеци их, обори их. Одбрани душу моју мачем својим од безбожника,
14. Руком својом, Господе, од људи овијех, од људи овога свијета, *којима је дио овај живот, којима си трбух напунио свога богатства, да ће им и синови бити сити и остатак оставити својој дјеци.
15. А ја ћу у правди гледати лице твоје; кад се пробудим, бићу сит од прилике твоје."

  "ps18": "---------------------------------
ПСАЛМИ ДАВИДОВИ
Псалам 18. 
Захвалност на чудесном спасењу и уздање у јаку Божију десницу.
Начелнику пјевачком. Слуге Господњега Давида, који изговори Господу ријечи пјесме ове кад га избави Господ из руку свијех непријатеља његовијех и из руке Саулове. *Он рече: [*2 Сам 22.]
---------------------------------
1. Љубићу те, Господе, крјепости моја,
2. Господе, граде мој, заклоне мој, који се оборити не може, избавитељу мој, Боже мој, камена горо, на којој се не бојим зла, штите мој, роже спасења мојега, уточиште моје!
3. Призивам Господа којему се клањати ваља, и опраштам се непријатеља својих.
4. *Обузеше ме смртне болести, и потоци неваљалијех људи уплашише ме. [*Пс 116, 3.]
5. Опколише ме болести паклене, стегоше ме замке смртне.
6. У својој тјескоби призвах Господа, и к Богу својему повиках; он чу из двора својега глас мој, и вика моја дође му до ушију.
7. Затресе се и поколеба се земља, задрмаше се и помјерише из темеља горе, јер се он разљути.
8. Подиже се дим од гњева његова, из уста његовијех огањ који прождире, и живо угљевље одскакаше од њега.
9. *Сави небеса и сиђе. Мрак бјеше под ногама његовијем. [*Пс 144, 5.]
10. *Сједе на херувима и подиже се, и полетје на крилима вјетра. [*Пс 99, 1.]
11. Од мрака начини себи кров, сјеницу око себе, од мрачнијех вода, облака ваздушнијех.
12. Од сијевања пред њим кроз облаке његове удари град и живо угљевље.
13. Загрмје на небесима Господ, и Вишњи пусти глас свој, град и живо угљевље.
14. Пусти стријеле своје и разметну их; силу муња и расу их.
15. И показаше се извори водени, и покрише се темељи васиони од пријетње твоје, Господе, од дихања духа гњева твојега.
16. *Тада пружи с висине руку, ухвати ме, извуче ме из воде велике. [*Пс 144, 7.]
17. Избави ме од непријатеља мојега силнога и од мојих ненавидника, кад бијаху јачи од мене.
18. Усташе на ме у дан невоље моје, али ми Господ би потпора.
19. Изведе ме на пространо мјесто, и избави ме, јер сам му мио.
20. Даде ми Господ по правди мојој, и за чистоту руку мојих дарива ме.
21. Јер се држах путова Господњих, и не одметнух се Бога својега,
22. Него су сви закони његови преда мном, и заповијести његовијех не уклањам од себе.
23. Бих му вјеран, и чувах се од безакоња својега.
24. Даде ми Господ по правди мојој, по чистоти руку мојих пред очима његовима.
25. Са светима поступаш свето, с човјеком вјерним вјерно,
26. С чистим чисто, а с неваљалим насупрот њему.
27. Јер ти помажеш људима невољним, а очи поносите понижаваш.
28. Ти распаљујеш видјело моје; Господ мој просвјетљује таму моју.
29. С тобом разбијам војску, и с Богом својим скачем преко зида.
30. Пут је Божји вјеран, ријеч Господња чиста. Он је штит свјема који се у њ уздају.
31. Јер ко је Бог осим Господа, и ко је одбрана осим Бога нашега?
32. Овај Бог опасује ме снагом, и чини ми вјеран пут.
33. Даје ми ноге као у јелена, и на висине ставља ме.
34. *Учи руке моје боју, и мишице моје чине да су лук од мједи. [*Пс 144, 1.]
35. Ти ми дајеш штит спасења својега; десница твоја држи ме, и милост твоја чини ме велика.
36. Ти шириш корак мој, те се не спотичу ноге моје.
37. Тјерам непријатеље своје и стижем их, и не враћам се док их не истријебим.
38. Обарам их, и не могу устати, падају под ноге моје.
39. Јер ме ти опасујеш снагом за бој, и који устану на ме, обараш их преда мном.
40. Непријатеља мојих плећи ти ми обраћаш, и потирем ненавиднике своје.
41. Они вичу, али нема помагача, *ка Господу, али их он не слуша. [*ПрС 1, 28.]
42. Расипам их као прах по вјетру, као блато по улицама газим их.
43. Ти ме избављаш од буне народне, постављаш ме да сам глава туђим племенима; народ којега не познавах, служи ми.
44. По самоме чувењу слушају ме, туђини покорни су ми.
45. Туђини блиједе, дрхћу у градовима својим.
46. Жив је Господ, и да је благословен бранич мој! Да се узвиси Бог спасења мојега,
47. Бог, који ми даје освету, и покорава ми народе,
48. Који ме избавља од непријатеља, подиже ме над оне који устају на ме и од човјека жестока избавља ме!
49. *Тога ради хвалим те, Господе, пред народима, и појем имену твојему, [*Рим 15, 9.]
50. Који славно избављаш цара својега, и чиниш милост помазанику својему Давиду и натражју његову довијека."

  "ps19": "---------------------------------
ПСАЛМИ ДАВИДОВИ
Псалам 19. 
Красота Божија у природи и ријечима његовим. Молитва за опроштај гријеха и чување од неправде.
Начелнику пјевачком. Псалам Давидов.
---------------------------------
1. Небеса *казују славу Божију, и дјела руку његовијех гласи свод небески. [*Рим 1, 20.]
2. Дан дану доказује, и ноћ ноћи јавља.
3. Нема језика, нити има говора, гдје се не би чуо глас њихов.
4. *По свој земљи иде казивање њихово и ријечи њихове на крај васељене. Сунцу је поставио стан на њима; [*Рим 10, 16.]
5. И оно излази као женик из ложнице своје, као јунак весело тече путем.
6. Излазак му је накрај неба, и ход му до краја његова; и нико није сакривен од топлоте његове.
7. Закон је Господњи савршен, кријепи душу; свједочанство је Господње вјерно, даје мудрост невјештоме.
8. Наредбе су Господње праведне, веселе срце. *Заповијест је Господња свијетла, просвјетљује очи. [*Пс 12, 6.]
9. Страх је Господњи чист, остаје довијека. Судови су његови истини, праведни свиколики.
10. Бољи су од злата и *драгог камења, слађи од меда који тече из сата. [*Пс 119, 72.]
11. И слугу твојега они су просвијетлили; ко их држи има велику плату.
12. Ко ће знати све своје погрјешке? Очисти ме и од тајнијех;
13. И од вољнијех сачувај слугу својега, да не обвладају мноме. Тада ћу бити савршен и чист од великога пријеступа.
14. Да су ти ријечи уста мојих угодне, и помисао срца мојега пред тобом, Господе, крјепости моја и избавитељу мој!"

  "ps20": "---------------------------------
ПСАЛМИ ДАВИДОВИ
Псалам 20. 
Народна молитва за цара у доба ратне опасности.
Начелнику пјевачком. Псалам Давидов.
---------------------------------
1. Да те услиши Господ у дан жалости, да те заштити *име Бога Јаковљева. [*ПрС 18, 10.]
2. Да ти пошље помоћ из светиње, и са Сиона да те поткријепи.
3. Да се опомене свијех приноса твојијех, и жртва твоја паљеница да се нађе претила.
4. *Да ти да Господ по срцу твојему; што год почнеш, да ти изврши. [*Пс 21, 2.]
5. Радоваћемо се за спасење твоје, и у име Бога својега дигнућемо заставу. Да испуни Господ све молбе твоје.
6. Сад видим да Господ чува помазаника својега; слуша га са светога неба својега; јака је десница његова, која спасава.
7. *Једни се хвале колима, други коњима, а ми именом Господа Бога својега. [*Ис 31, 1.]
8. Они посрћу и падају, а ми стојимо и не колебамо се.
9. Господе, помози цару, и услиши нас кад те зовемо."

  "ps21": "---------------------------------
ПСАЛМИ ДАВИДОВИ
Псалам 21. 
Пјесма захвалности Богу на доброчинствима и побједама дарованим цару.
Начелнику пјевачком. Псалам Давидов.
---------------------------------
1. Господе, с твоје се силе весели цар; и како му је велика радост што ти помажеш!
2. *Што му је срце жељело, дао си му, и молитве уста његовијех нијеси одбио. [*Пс 20, 5.]
3. Јер си га дочекао благословима милосним, метнуо си му на главу вијенац од драгога камења.
4. Молио те је за живот и дао си му да му се продуље дани довијека.
5. Велика је слава његова твојом помоћу; славу си и красоту метнуо на њ.
6. Дао си му благослове довијека, развеселио си га радошћу лица својега.
7. Јер се цар узда у Господа и у милост Вишњега; и не колеба се.
8. Наћи ће рука твоја све непријатеље твоје, наћи ће десница твоја оне који мрзе на тебе.
9. Учинићеш их као пећ зажарену, кад се разгњевиш; гњев ће их Господњи прогутати, и огањ ће их прождријети.
10. Род њихов истријебићеш са земље, и сјеме њихово између синова човјечијих;
11. Јер подигоше на тебе зло, смислише и не могоше извршити.
12. Јер ћеш их метнути за биљегу, из лукова својијех пустићеш стријеле у лице њихово.
13. Подигни се, Господе, силом својом; ми ћемо пјевати и славити силу твоју."

  "ps22": "---------------------------------
ПСАЛМИ ДАВИДОВИ
Псалам 22. 
Страдање и слава праведникова.
(Псалам Христов на крсту)
Начелнику пјевачком. Кад зора забијели. Псалам Давидов.
---------------------------------
1. Боже, Боже мој, *зашто си ме оставио удаљивши се од спасења мојега, од ријечи вике моје? [*Мт 27, 46.]
2. Боже мој! Вичем дању, а ти ме не слушаш, и ноћу, али немам мира.
3. Свети, који живиш у похвалама Израиљевим!
4. У тебе се уздаше оци наши, уздаше се, и ти си их избављао.
5. Тебе призиваше, и спасаваше се; *у тебе се уздаше, и не остајаше у срамоти. [*Пс 25, 2, 3.]
6. А ја сам црв, а не човјек; *подсмијех људима и руг народу. [*Ис 53, 3.]
7. *Који ме виде, сви ми се ругају, разваљују уста, † машу главом, [*Мт 27, 39; † Јов 16, 4.]
8. И говоре: Ослонио се на Господа, нека му поможе, нека га избави ако га милује.
9. Та *ти си ме извадио из утробе; ти си ме умирио на сиси матере моје. [*Пс 71, 6.]
10. За тобом пристајем од рођења, од утробе матере моје ти си Бог мој.
11. Не удаљуј се од мене; јер је невоља близу, а нема помоћника.
12. Оптече ме мноштво телаца; јаки волови васански опколише ме;
13. *Развалише на ме уста своја. Лав је гладан лова и риче. [*Јов 16, 10.]
14. Као вода разлих се; расуше се све кости моје; срце моје поста као восак, растопило се у мени.
15. Сасуши се као цријеп крјепост моја, и *језик мој приону за грло, и у прах смртни мећеш ме. [*Јн 19, 28.]
16. Опколише ме пси многи; чета зликоваца иде око мене, *прободоше руке моје и ноге моје. [*Јн 20, 25.]
17. Могао бих избројити све кости своје. Они гледају и од мене начинише ствар за гледање.
18. *Дијеле хаљине моје међу собом, и за доламу моју бацају ждријеб. [*Јн 19, 24.]
19. Али ти, Господе, не удаљуј се. Сило моја, похитај ми у помоћ.
20. Избави од мача душу моју, од пса *јединицу моју. [*Пс 35, 17.]
21. Сачувај ме од уста лавовијех, и од рогова биволових, чувши, избави ме.
22. *Казујем име твоје † браћи; усред скупштине хвалићу те. [*Јев 2, 12; † Јн 20, 17.]
23. Који се бојите Господа, хвалите га. Све сјеме Јаковљево! Поштуј га. Бој га се, све сјеме Израиљево!
24. Јер се не оглуши молитве ништега нити је одби; не одврати од њега лица својега, *него га услиши кад га призва. [*Јев 5, 7.]
25. Тебе ћу хвалити на скупштини великој; *завјете своје свршићу пред онима који се њега боје. [*Пс 116, 14.]
26. *Нека једу убоги и насите се, и нека хвале Господа који га траже; живо да буде срце ваше довијека. [*Пс 69, 32.]
27. Опоменуће се и обратиће се ка Господу сви крајеви земаљски и поклониће се пред њим сва племена незнабожачка.
28. Јер је Господње царство; он влада народима.
29. Јешће и поклониће се сви претили на земљи; *пред њим ће пасти сви који слазе у прах, који не могу сачувати душе своје у животу. [*Фил 2, 10.]
30. Сјеме ће њихово служити њему. Казиваће се за Господа роду потоњему.
31. Доћи ће, и казиваће правду његову људима његовијем, који ће се родити; јер је он учинио ово."

  "ps23": "---------------------------------
ПСАЛМИ ДАВИДОВИ
Псалам 23. 
Пастир добри.
Псалам Давидов.
---------------------------------
1. Господ *је пастир мој, ништа ми неће недостајати. [*Јез 34, 11; Отк 7, 17.]
2. На зеленој паши пасе ме, води ме на тиху воду.
3. Душу моју опоравља, води ме стазама праведним имена ради својега.
4. Да пођем и долином сјена смртнога, нећу се бојати зла; јер си ти са мном; штап твој и палица твоја тјеши ме.
5. Поставио си преда мном трпезу на видику непријатељима мојим; намазао си уљем главу моју, и чаша је моја препуна.
6. Да, доброта и милост твоја пратиће ме у све дане живота мојега, и ја ћу наставати у дому Господњем задуго."

  "ps24": "---------------------------------
ПСАЛМИ ДАВИДОВИ
Псалам 24. 
Долазак Цара славе.
Псалам Давидов.
---------------------------------
1. Господња је *земља и што је год у њој, васељена и све што живи на њој. [*2 Сам 6; Пс 50, 12; 1 Кор 10, 26.]
2. *Јер је он на морима основа, и посред ријека утврди је. [*1 Мој 1, 9.]
3. *Ко ће изаћи на гору Господњу, и ко ће стати на светом мјесту његову? [*Пс 15, 1.]
4. У кога су чисте руке и срце безазлено, ко не изриче имена његова узалуд и не куне се лажно.
5. Он ће добити благослов од Господа, и милост од Бога спаса својега.
6. Такав је род онијех који га траже, и који су ради стајати пред лицем твојим, Боже Јаковљев!
7. Врата, узвисите врхове своје, узвисите се врата вјечна! Иде Цар славе.
8. Ко је тај Цар славе? Господ крјепак и силан, Господ силан у боју.
9. Врата, узвисите врхове своје, узвисите се врата вјечна! Иде Цар славе.
10. Ко је тај цар славе? Господ над војскама; он је Цар славе."

  "ps25": "---------------------------------
ПСАЛМИ ДАВИДОВИ
Псалам 25. 
Молитва за Божију заштиту, милостиво вођење и опроштење гријехова.
Псалам Давидов.
---------------------------------
1. К теби, Господе, подижем душу своју.
2. Боже мој, *у тебе се уздам; не дај да се осрамотим, да ми се не свете непријатељи моји. [*Ис 49, 23.]
3. И који се год у те уздају, неће се осрамотити; осрамотиће се они који се одмећу од тебе беспутно.
4. *Покажи ми, Господе, путове своје, научи ме ходити стазама твојим. [*Пс 27, 11.]
5. Упути ме истини својој, и научи ме; јер си ти Бог спасења мојега, теби се надам сваки дан.
6. Опомени се милосрђа својега, Господе, и милости своје; јер су откако је вијека.
7. *Гријехова младости моје, и мојих пријеступа не помињи; по милости својој помени мене, ради доброте своје, Господе! [*Јов 13, 26.]
8. Добар је и праведан Господ; тога ради показује грјешницима пут.
9. Упућује кротке истини, учи кротке ходити путем његовијем.
10. Сви су путови Господњи милост и истина онима који држе завјет његов и откривење његово.
11. Ради имена својега, Господе, опрости гријех мој, јер је велик.
12. Који се човјек боји Господа? Он ће му показати који пут да избере.
13. Душа ће његова у добру почивати, и *сјеме ће његово владати земљом. [*Пс 37, 11.]
14. Тајна је Господња у онијех који га се боје, и завјет свој јавља им.
15. Очи су ми свагда управљене ка Господу, јер он извлачи из замке ноге моје.
16. Погледај ме и смилуј се на ме, јер сам инокосан и невољник.
17. Нек се рашири стиснуто срце моје, из тјескобе моје изведи ме.
18. Види јаде моје и муку моју, и опрости ми све гријехе моје.
19. Погледај непријатеље моје како их је много и каквом ме пакосном ненавишћу ненавиде.
20. Сачувај душу моју и избави ме; не дај да се осрамотим, јер се у тебе уздам.
21. Безазленост и правда нека ме сачува, јер се у тебе уздам.
22. *Избави, Боже, Израиља од свијех невоља његовијех. [*Пс 130, 8.]"

  "ps26": "---------------------------------
ПСАЛМИ ДАВИДОВИ
Псалам 26. 
Исповијест и молитва за спасење безазленога.
Псалам Давидов.
---------------------------------
1. Суди ми, Господе, јер у простоти својој ходим и у Господа се уздам; нећу се поколебати.
2. *Испитај ме, Господе, и искушај ме; претопи што је у мени и срце моје. [*Пс 17, 3.]
3. Јер је милост твоја пред очима мојима, и ходим у истини твојој.
4. *Нек сједим с безумницима, и с лукавима се не мијешам. [*Пс 1, 1.]
5. Ненавидим друштво безаконичко, и с безбожницима не сједим.
6. Умивам правдом руке своје, и идем око жртвеника твојега, Господе,
7. Да разглашујем хвалу твоју и казујем сва чудеса твоја.
8. Господе, *омилио ми је стан дома твојега, и мјесто насеља славе твоје. [*Пс 27, 4.]
9. Немој душе моје погубити, ни живота мојега с крвопијама,
10. Којима је злочинство у рукама, и којима је десница пуна мита.
11. А ја ходим у простоти својој, избави ме, и смилуј се на ме.
12. Нога моја стоји на правом путу; *на скупштинама ћу благосиљати Господа. [*Пс 22, 22.]"

  "ps27": "---------------------------------
ПСАЛМИ ДАВИДОВИ
Псалам 27. 
Заједница с Богом.
Псалам Давидов.
---------------------------------
1. Господ је видјело моје и спасење моје; кога да се бојим? *Господ је крјепост живота мојега; кога да се страшим? [*Ис 12, 2.]
2. Ако навале на ме зликовци да поједу тијело моје, противници и непријатељи моји, спотаћи ће се и пашће.
3. *Ако против мене војска у око стане, неће се уплашити срце моје; ако се на ме рат дигне, ја се ни онда нећу бојати. [*Пс 3, 6.]
4. *3а једно само молим Господа, само то иштем, да живим у дому Господњем све дане живота својега, да гледам красоту Господњу, и раним у цркву његову. [*Пс 26, 8.]
5. *Јер би ме сакрио у колиби својој у зло доба; склонио би ме под кровом шатора својега; † на камену гору попео би ме. [*Пс 31, 20; † Пс 40, 2.]
6. Тада бих подигао главу своју пред непријатељима који би ме опколили; принио бих у његову шатору жртву хвале; запјевао бих и хвалио Господа.
7. Чуј, Господе, глас мој, тебе призивам, смилуј се на ме и услиши ме.
8. Срце моје говори пред тобом што си рекао: „Тражите лице моје“; тражим лице твоје, Господе!
9. Немој одвратити од мене лица својега, немој у гњеву оставити слуге својега; буди помоћник мој; немој ме одбити, и немој ме оставити, Боже, спаситељу мој!
10. Јер *отац мој и мати моја оставише ме; али Господ нека ме прихвати. [*Ис 49, 15.]
11. *Упути ме, Господе, на пут свој и води ме правом стазом поради онијех који ме вребају. [*Пс 25, 4; 86, 11.]
12. Немој ме дати на вољу непријатељима мојим; јер усташе на ме лажни свједоци; али злоба говори сама против себе.
13. Вјерујем да ћу видјети доброту Господњу *на земљи живијех. [*Пс 31, 24.]
14. *Уздај се у Господа, буди слободан; нека буде срце твоје крјепко, уздај се у Господа. [*Пс 31, 24; 62, 1, 5; 130, 5; Ис 25, 9; Авак 2, 3.]"

  "ps28": "---------------------------------
ПСАЛМИ ДАВИДОВИ
Псалам 28. 
Молитва за спасење од грјешника. Захвалност на услишеној молитви.
Псалам Давидов.
---------------------------------
1. К теби, Господе, вичем; граде мој, немој ми *мучати, да не бих, ако узмучиш, био као они који одлазе у гроб. [*Пс 143, 7.]
2. Чуј молитвени глас мој кад вапијем к теби, *кад дижем руке своје к светој цркви твојој. [*1 цар 8, 28.]
3. *Немој ме захватити с грјешницима, и с онима који чине неправду, који с ближњима својима мирно говоре, а у срцу им је зло. [*Пс 26, 9.]
4. Подај им, Господе, по дјелима њиховијем; по злому поступању њихову; по дјелима руку њиховијех подај им, подај им што су заслужили.
5. Јер *не пазе на дјела Господња, и на дјела руку његовијех. Да их разори и не сазида. [*Ис 5, 12.]
6. Да је благословен Господ, јер услиши глас мољења мојега!
7. Господ је *крјепост моја и штит мој; у њега се поузда срце моје, и он ми поможе. Зато се весели срце моје, и пјесмом својом славим га. [*Пс 18, 2.]
8. Господ је крјепост народа својега, и одбрана која спасава помазаника његова.
9. Спаси народ свој, благослови достојање своје; спаси их и уздижи их довијека."

  "ps29": "---------------------------------
ПСАЛМИ ДАВИДОВИ
Псалам 29. 
  Слава Божија у непогоди.
Псалам Давидов.
---------------------------------
1. Дајте Господу, синови Божији, дајте Господу славу и част.
2. Дајте Господу славу имена његова. Поклоните се Господу у светој красоти.
3. Глас је Господњи над водом, *Бог славе грми, Господ је над водом великом. [*Јов 37, 4.]
4. Глас је Господњи силан, глас је Господњи славан.
5. Глас Господњи ломи кедре, Господ ломи кедре ливанске.
6. Као теле скачу од њега; Ливан и *Сирион као млад биво. [*5 Мој 3, 9.]
7. Глас Господњи сипа пламен огњени.
8. Глас Господњи потреса пустињу, потреса Господ пустињу Кадес.
9. Глас Господњи опрашта кошуте бремена, и са шума скида одијело; и у цркви његовој све говори о слави његовој.
10. Господ је сједио над потопом, и сједјеће Господ као цар увијек.
11. *Господ ће дати силу народу својему, Господ ће благословити народ свој миром. [*Пс 28, 8.]"


  "ps30": "---------------------------------
ПСАЛМИ ДАВИДОВИ
Псалам 30. 
Захвална пјесма Давидова због спасења његовог живота.
Псалам Давидов. Пјесма кад се освети дом.
---------------------------------
1. Узвишаваћу те, Господе, јер си ме отео, и нијеси дао непријатељима мојим *да ми се свете. [*Пс 35, 19, 24.]
2. Господе, Боже мој! Завиках к теби, и исцијелио си ме.
3. Господе, извео си из пакла душу моју, и оживио си ме да не сиђем у гроб.
4. Појте Господу, свеци његови, и славите свето име његово.
5. *Гњев је његов за тренуће ока, а до живота милост његова; вечером долази плач, а јутром радост. [*Ис 54, 7.]
6. И ја рекох у добру свом: Нећу посрнути довијека.
7. Ти шћаше, Господе, те гора моја стајаше тврдо. Ти одврати лице своје, и ја се сметох.
8. Тада тебе, Господе, призивах, и Господа молих:
9. „Каква је корист од крви моје да сиђем у гроб? Хоће ли те прах славити или казивати истину твоју?
10. Чуј, Господе, и смилуј се на ме; Господе, буди ми помоћник.“
11. И ти промијени плач мој на радост, скиде с мене врећу и опаса ме весељем.
12. Зато ће ти пјевати слава моја и неће умукнути; Господе, Боже мој, довијека ћу те хвалити."


  "ps31": "---------------------------------
ПСАЛМИ ДАВИДОВИ
Псалам 31. 
Господ је безбедна заштита.
Начелнику пјевачком. Псалам Давидов.
---------------------------------
1. У тебе се, Господе, уздам; немој ме оставити под срамотом довијека, по правди својој избави ме.
2. Пригни к мени ухо своје, похитај, помози ми. Буди ми камени град, тврда ограда, гдје бих се спасао.
3. *Јер си ти камена гора моја и ограда моја, † имена својега ради води ме и управљај мном. [*Пс 18, 2; † Пс 23, 3.]
4. Извади ме из мреже коју ми тајно замјестише, јер си ти крјепост моја.
5. *У твоју руку предајем дух свој; избављао си ме, Господе, Боже истини! [*Лк 23, 46.]
6. Ненавидим оне који поштују пропадљиве идоле; ја се у Господа уздам.
7. Радоваћу се и веселити се о милости твојој, кад погледаш на моју муку, познаш тугу душе моје,
8. Не даш ме у руку непријатељу, поставиш ноге моје на пространом мјесту.
9. Смилуј се на ме, Господе; јер ме је туга, *од јада изнеможе око моје, душа моја и срце моје. [*Пс 6, 7.]
10. Ишчиље у жалости живот мој, и године моје у уздисању; ослаби од муке крјепост моја и кости моје сасахнуше.
11. Од множине непријатеља својих постадох подсмијех и сусједима својим, и страшило знанцима својим; који ме виде на улици, бјеже од мене.
12. Заборављен сам као мртав, нема ме у срцима; ја сам као разбијен суд.
13. Јер *слушам грдњу од многих, одасвуда страх, кад се договарају на ме, мисле ишчупати душу моју. [*Јер 20, 10.]
14. А ја се, Господе, у тебе уздам и велим: Ти си Бог мој.
15. У твојој су руци дани моји; отми ме из руку непријатеља мојијех, и од онијех који ме гоне.
16. *Покажи свијетло лице своје слузи својему; спаси ме милошћу својом. [*4 Мој 6, 25.]
17. Господе, немој ме оставити под срамотом; јер тебе призивам. Нек се посраме безбожници, нека замукну и падну у пакао.
18. Нека онијеме уста лажљива, која говоре на праведника обијесно, охоло и с поругом.
19. Како је много у тебе добра, које чуваш за оне који те се боје, и које дајеш онима који се у те уздају пред синовима човјечијим!
20. *Сакриваш их под кров лица својега од буна људских; склањаш их под сјен од свадљивијех језика. [*Пс 27, 5.]
21. Да је благословен Господ што *ми показа дивну младост као да ме уведе у тврд град! [*Пс 17, 7.]
22. *Ја рекох у сметњи својој: Одбачен сам од очију твојијех. Али ти чу молитвени глас мој кад те призвах. [*Пс 116, 11.]
23. Љубите Господа сви свети његови; Господ држи вјеру; и увршено враћа онима који поступају охоло.
24. *Будите слободни, и нека буде јако срце ваше, сви који се у Господа уздате. [*Пс 27, 14.]"

  "ps32": "---------------------------------
ПСАЛМИ ДАВИДОВИ
Псалам 32. 
Блаженство због опроштеног гријеха.
(Други покајнички псалам)
Наук Давидов.
---------------------------------
1. Благо ономе којему је *опроштена кривица, које му је гријех покривен. [*Рим 4, 6-8.]
2. Благо човјеку којему Господ не прима гријеха и у чијем духу нема лукавства.
3. Кад мучах, посахнуше кости моје од уздисања мојега по вас дан.
4. Јер дан и ноћ тишташе ме рука твоја; неста сока у мени као на љетној припеци.
5. Гријех свој казах теби, и кривице своје не затајих; *рекох: Исповиједам Господу пријеступе своје; и ти скиде с мене кривицу гријеха мојега. [*ПрС 28, 13.]
6. Зато нека ти се моли сваки светац кад се можеш наћи; и онда потоп велике воде неће га стигнути.
7. Ти си заклон мој, ти ме чуваш од тјескобе; окружаваш ме радостима у избављању.
8. Уразумићу те и показаћу ти пут којим да идеш; свјетоваћу те, око је моје на теби.
9. *Немојте бити као коњ, као мазга без разума, којима уздом и жвалама ваља обуздати губицу кад не иду к теби. [*ПрС 26, 3.]
10. Много муке има безбожник, а који се узда у Господа, око њега је милост.
11. Радујте се о Господу и пјевајте, праведници; веселите се сви који сте права срца."

  "ps33": "---------------------------------
ПСАЛМИ ДАВИДОВИ
Псалам 33. 
Славослов свемогућој милости Божијој.
---------------------------------
1. Веселите се праведници *пред Господом; праведнима доликује славити. [*Пс 32, 11.]
2. Славите Господа гуслама, ударајте му у псалтир *од десет жица. [*Пс 92, 3.]
3. *Пјевајте му пјесму нову, сложно ударајте подвикујући: [*Пс 96, 1; Отк 5, 9.]
4. Јер је права ријеч Господња, и свако дјело његово истинито.
5. Он љуби правду и суд, доброте је Господње пуна земља.
6. *Ријечју Господњом небеса се створише, и духом уста његовијех сва војска њихова. [*1 Мој 1, 6.]
7. Као у гомилу сабра воду морску, и пропасти метну у спреме.
8. Нек се боји Господа сва земља, и нека стрепи пред њим све што живи по васељени.
9. Јер он рече, и постаде; он заповједи, и показа се.
10. Господ разбија намјере незнабошцима, уништава помисли народима.
11. Намјера је Господња тврда довијека, мисли срца његова од кољена на кољено.
12. Благо народу којему је Бог Господ, племену које је он изабрао себи за наслијеђе.
13. С неба гледа Господ, види све синове људске;
14. С пријестола, на коме сједи, погледа на све који живе на земљи.
15. Он је створио сва срца њихова, он и зна сва дјела њихова.
16. Неће помоћи цару велика сила, неће заштитити јакога велика снага;
17. *Није у коњу уздање да ће помоћи; ако му је и велика снага, неће избавити. [*Пс 20, 7.]
18. Гле, *око је Господње на онима који га се боје, и на онима који чекају милост његову. [*Пс 34, 15.]
19. Он ће душу њихову избавити од смрти, и прехранити их у гладне године.
20. Душа се наша узда у Господа; он је помоћ наша и штит наш.
21. O њему се весели срце наше; јер се у свето име његово уздамо.
22. Да буде милост твоја, Господе, на нама, као што се уздамо у тебе."

  "ps34": "---------------------------------
ПСАЛМИ ДАВИДОВИ
Псалам 34. 
Подстицање на величање помоћи Божије и да се човјек учи страху Господњему.
Псалам Давидов, кад се пред Авимелехом учини луд, и он га отјера, те отиде.* [*1 Сам 21, 13.]
---------------------------------
1. Благосиљам Господа у свако доба, хвала је његова свагда у устима мојима.
2. Господом се хвали душа моја; нека чују који страдају, па нека се радују.
3. Величајте Господа са мном, узвисујмо име његово заједно.
4. Тражих Господа, и чу ме, и свијех невоља мојих опрости ме.
5. Који у њега гледају просветљују се, и лица се њихова неће постидјети.
6. Овај страдалац завика, и Господ га чу, и опрости га свијех невоља његовијех.
7. *Анђели Господњи станом стоје око онијех који се њега боје, и избављају их. [*1 Мој 32, 2.]
8. *Испитајте и видите како је добар Господ; благо човјеку који се узда у њ. [*1 Пет 2, 3.]
9. Бојте се Господа, свети његови; јер који се њега боје, њима нема оскудице.
10. Богати осиромашише и огладнеше, а они који траже Господа, неће се лишити ниједнога добра.
11. Ходите, дјецо, послушајте ме; научићу вас страху Господњему.
12. *Који човјек жели живота, љуби дане да би видио добро? [*1 Пет 3, 10, 11.]
13. Устављај језик свој ода зла, и уста своја од пријеварне ријечи.
14. *Клони се ода зла, и чини добро, тражи мира и иди за њим. [*Пс 37, 27; Ис 16, 17.]
15. Очи су Господње обраћене на праведнике, и уши његове на јаук њихов.
16. Али је страшно лице Господње за оне који чине зло, *да би истријебио на земљи спомен њихов. [*ПрС 10, 7.]
17. Вичу праведни, и Господ их чује, и избавља их од свијех невоља њиховијех.
18. *Господ је близу онијех који су скрушена срца, и помаже онима који су смјерна духа. [*Пс 51, 17.]
19. Много невоље има праведник, али га од свијех избавља Господ.
20. Чува Господ све кости његове, ниједна се од њих неће сломити.
21. Безбожника убиће зло, и који ненавиде праведника, превариће се.
22. Господ искупљује душу слуга својих, и који се год у њега уздају, неће се преварити."

  "ps35": "---------------------------------
ПСАЛМИ ДАВИДОВИ
Псалам 35. 
Молитва за спасење од пакосних непријатеља.
Псалам Давидов.
---------------------------------
1. Господе, буди супарник супарницима мојим; удри оне који ударају на ме.
2. Узми оружје и штит, и дигни се мени у помоћ.
3. Потегни копље и пресијеци пут онима који ме гоне, реци души мојој: Ја сам спасење твоје.
4. *Нека се постиде и посраме који траже душу моју; нека се одбију натраг и постиде који ми зло хоће. [*Пс 40, 15.]
5. Нека буду као прах пред вјетром, и анђео Господњи нека их прогони.
6. Нека буде пут њихов таман и клизав, и анђео Господњи нека их тјера.
7. Јер ни за што застријеше мрежом јаму за мене, ни за што ископаше јаму души мојој.
8. Нека дође на њега погибао ненадна, и мрежа коју је намјестио нека улови њега, нека он у њу падне на погибао.
9. А душа ће се моја радовати о Господу, и веселиће се за помоћ његову.
10. Све ће кости моје рећи: Господе! Ко је као ти који избављаш страдалца од онога који му досађује, и ништега и убогога од онога који га упропашћује?
11. Усташе на ме лажни свједоци; што не знам, за оно ме питају.
12. *Плаћају ми зло за добро, и сиротовање души мојој. [*Пс 38, 20.]
13. Ја се у болести њиховој облачих у врећу, мучих постом душу своју, и молитва се моја враћаше у прсима мојима.
14. Као пријатељ, као брат поступах; бијах сјетан и с обореном главом као онај који за матером жали.
15. А они се радују кад се ја спотакнем, и купе се, купе се на ме, задају ране, не знам зашто, чупају и не престају.
16. С неваљалијем и подругљивијем беспосличарима *шкргућу на ме зубима својима. [*Јов 16, 9; Пс 37, 12; ПлЈ 2, 10.]
17. Господе, хоћеш ли дуго гледати? Отми душу моју од нападања њихова, од овијех лавова *јединицу моју. [*Пс 22, 20.]
18. *Признаћу те у сабору великом, усред многога народа хвалићу те. [*Пс 22, 25.]
19. Да ми се не би светили који ми злобе неправедно, и намигивали очима *који мрзе на ме ни за што. [*Пс 69, 4; Јн 15, 25.]
20. Јер они не говоре о миру, него на мирне на земљи измишљају лажне ствари.
21. Разваљују на ме уста своја и говоре: *Добро! Добро! Види око наше. [*Пс 40, 15.]
22. Видиш, Господе, немој мучати; Господе, немој одступити од мене.
23. Пробуди се, устани на суд мој, Боже мој и Господе, и на парницу моју.
24. Суди ми по правди својој, Господе, Боже мој, да ми се не свете.
25. Не дај да говоре у срцу својем: Добро! То смо хтјели! Не дај да говоре: Прождријесмо га.
26. *Нек се постиде и посраме сви који се радују злу мојему, нек се обуку у стид и у срам који се размећу нада мном. [*Пс 35, 4.]
27. Нека се радују и веселе који ми желе правду, и говоре једнако: Велик Господ који жели мира слуги својему!
28. И мој ће језик казивати правду твоју, и хвалу теби сваки дан."

  "ps36": "---------------------------------
ПСАЛМИ ДАВИДОВИ
Псалам 36. 
Жалба на безбожнике. Милост Божија према праведницима.
Начелнику пјевачком. Слуге Господњега Давида.
---------------------------------
1. Безаконику је безбожна ријеч у срцу; *нема страха Божијега пред очима његовијем. [*Рим 3, 18.]
2. Али лаже себи у очи, умјесто да призна своје безакоње и омрзне на њ.
3. Ријечи су уста њиховијех неправда и лукавство, неће да се опамети да твори добро.
4. *Безакоње смишља на постељи својој, стоји на путу рђавом, зло му није мрско. [*Мих 2, 1.]
5. Господе! *До неба је милост твоја, и истина твоја до облака. [*Пс 57, 10; 108, 4.]
6. Правда је твоја као горе Божије, судови твоји бездана велика; људе и стоку ти чуваш, Господе!
7. Како је драгоцјена милост твоја, Боже! Синови људски у сјену крила твојих не боје се.
8. Хране се од изобила дома твојега, и из потока сладости својих ти их напајаш.
9. *Јер је у тебе извор животу, твојом свјетлошћу видимо свјетлост. [*Јер 2, 13.]
10. Рашири милост своју на оне који те знаду, и правду своју на добра срца.
11. Не дај да стане на мене нога охола, и рука безбожничка да ме заљуља.
12. Онамо нека падну који чине безакоње, нека се стропоштају и не могу устати."

  "ps37": "---------------------------------
ПСАЛМИ ДАВИДОВИ
Псалам 37. 
Привидна срећа безбожника не треба да жести праведнике.
Псалам Давидов.
---------------------------------
1. Немој се жестити *гледајући неваљале, немој завидјети онима који чине безакоње. [*ПрС 24, 19.]
2. Јер се као трава брзо косе, и као зелено биље вену.
3. Уздај се у Господа и твори добро; живи на земљи и храни истину.
4. Тјеши се Господом, и учиниће ти што ти срце жели.
5. *Предај Господу пут свој и уздај се у њега, он ће учинити. [*1 Пет 5, 7.]
6. И *извешће као видјело правду твоју, и правицу твоју као подне. [*Јов 11, 17.]
7. Ослони се на Господа и чекај га. Немој се жестити гледајући кога гдје напредује на путу својем, човјека који ради што намисли.
8. Утишај гњев и остави јарост; немој се дражити да зло чиниш.
9. Јер ће се истријебити који чине зло, а који чекају Господа *наслиједиће земљу. [*Пс 37, 11, 22, 29.]
10. Још мало, па неће бити безбожника; погледаћеш на мјесто његово, а њега нема.
11. А смјерни ће наслиједити земљу, и наслађиваће се множином мира. [*Мт 5, 5.]
12. Зло мисли безбожник праведнику, и шкргуће на њ зубима својим.
13. Али му се Господ смије, јер види да се примиче дан његов.
14. Мач потежу безбожници, запињу лук свој, да оборе убогога и ништега и покољу оне који иду правим путем.
15. Мач ће њихов ударити у њихово срце, и лукови њихови поломиће се.
16. *Боље је мало у праведника него богатство многих безбожника. [*ПрС 15, 16.]
17. Јер ће се мишице безбожницима потрти, а праведнике утврђује Господ.
18. Зна Господ дане безазленима, и дио њихов траје довијека.
19. Неће се постидјети у зло доба, *у дане гладне биће сити. [*Пс 33, 19.]
20. А безбожници гину, и непријатељи Господњи као љепота шумска пролазе, као дим пролазе.
21. Безбожник узима и не враћа, а праведник поклања и даје.
22. Јер које он благослови, они наслиједе земљу, а које он прокуне, они се *истријебе. [*Пс 37, 9.]
23. Господ утврђује кораке свакога човјека и мио му је пут његов.
24. *Кад посрне да падне, неће пасти, јер га Господ држи за руку. [*ПрС 24, 16.]
25. Бијах млад и остарјех, и не видјех праведника остављена, ни дјеце његове да просе хљеба.
26. Сваки дан поклања и даје у зајам, и на натражју је његову благослов.
27. Уклањај се ода зла, и чини добро, и живи довијека. [*Пс 34, 14.]
28. Јер Господ *љуби праведни, суд, и не оставља светаца својијех; увијек се они чувају; а племе ће се безбожничко истријебити. [*Пс 11, 7.]
29. Праведници ће наслиједити земљу, и живјеће на њој довијека.
30. Уста праведникова говоре мудрост, и језик његов казује истину.
31. *Закон је Бога његова њему у срцу, стопала се његова не спотичу. [*Пс 40, 8.]
32. Безбожник *вреба праведника, и тражи да га убије; [*Пс 10, 8.]
33. Али га Господ неће пустити у руке његове, нити ће дати да га окриве кад се стану судити.
34. *Чекај Господа и држи се пута његова, и он ће те поставити да владаш земљом; видјећеш како ће се истријебити безбожници. [*Пс 37, 9.]
35. *Видјех безбожника страшна који се рашириваше као гранато дрво; [*Јов 5, 3.]
36. Али прође и, ево, нема га; тражим га и не находим.
37. Храни чистоту и пази правду, јер ће у човјека мирна остати натражје.
38. А безаконика ће нестати сасвијем; натражје ће се безбожничко затрти.
39. Од Господа је спасење праведницима; он је крјепост њихова у невољи.
40. Господ ће им помоћи и избавиће их; избавиће их од безаконика, и сачуваће их, јер се у њега уздају."

  "ps38": "---------------------------------
ПСАЛМИ ДАВИДОВИ
Псалам 38. 
Јадиковање Давидово због тешких искушења у борби са болешћу и непријатељима.
(Трећи покајнички псалам)
Псалам Давидов. За спомен.
---------------------------------
1. Господе! Немој ме карати у гњеву својем, нити ме наказати у јарости својој.
2. Јер *стријеле твоје устријелише ме, и † рука ме твоја тишти. [*Јов 6, 4; † Пс 32, 4.]
3. Нема здрава мјеста на тијелу мојем од гњева твојега; нема мира у костима мојим од гријеха мојега.
4. Јер безакоња моја изађоше врх главе моје, као тешко бреме отежаше ми.
5. Усмрдјеше се и загнојише се ране моје од безумља мојега.
6. Згрчио сам се и погурио веома, вас дан идем сјетан;
7. Јер сам изнутра пун огња, и нема здрава мјеста на тијелу мојем.
8. Изнемогох и веома ослабих, ричем од трзања срца својега.
9. Господе! Пред тобом су све жеље моје, и уздисање моје није од тебе сакривено.
10. Срце моје јако куца, остави ме снага моја, и вид очију мојих, ни њега ми нема.
11. *Другови моји и пријатељи моји видећи ране моје одступише, далеко стоје ближњи моји. [*Пс 31, 11.]
12. Који траже душу моју намјештају замку, и који су ми злу ради, говоре о погибли и по вас дан мисле о пријевари.
13. А ја као глух не чујем *и као нијем који не отвора уста својијех. [*Пс 39, 2.]
14. Ја сам као човјек који не чује или нема у устима својим правдања.
15. Јер тебе, Господе, чекам, ти одговарај за мене, Господе, Боже мој!
16. Јер рекох: Да ми се не свете, и да се не размећу нада мном кад се спотакне нога моја.
17. Јер сам готов пасти, и туга је моја свагда са мном.
18. *Признајем кривицу своју, и тужим због гријеха својега. [*Пс 32, 5.]
19. Непријатељи моји живе, јаки су, и сила их има што ме ненавиде на правди.
20. Који ми *враћају зло за добро, непријатељи су ми зато што сам пристао за добрим. [*Пс 35, 12.]
21. Немој ме оставити, Господе, Боже мој! Немој се удаљити од мене.
22. Похитај у помоћ мени, Господе, спаситељу мој!"

  "ps39": "---------------------------------
ПСАЛМИ ДАВИДОВИ
Псалам 39. 
Одлука да стрпљиво ћути видећи ништавило човјечије. Молба за Господњу утјеху.
Начелнику пјевачком Идутуну. Псалам Давидов.
---------------------------------
1. Рекох: Чуваћу се на путовима својим да не згријешим језиком својим; зауздаваћу уста своја док је безбожник преда мном.
2. *Бијах нијем и гласа не пустих; мучах и о добру. Али се туга моја подиже, [*Пс 38, 13.]
3. Запали се срце моје у мени, у мислима мојим разгорје се огањ; проговорих језиком својим:
4. *Кажи ми, Господе, крај мој, и докле ће трајати дани моји, да знам како сам ништа. [*Пс 90, 12.]
5. Ево, с педља дао си ми дане, и вијек је мој као ништа пред тобом. *Баш је ништа сваки човјек жив. [*Пс 90, 4.]
6. Баш ходи човјек као утвара; баш се узалуд кида, *сабира, а не зна коме ће допасти. [*Проп 2, 18, 21; Лк 12, 20]
7. Па шта да чекам, Господе? Нада је моја у теби.
8. Из свега безакоња мојега избави ме, не дај ме безумноме на подсмијех.
9. Нијем сам, нећу отворити уста својијех, *јер си ме ти ударио. [*2 Сам 16, 10.]
10. Олакшај ми ударац свој, силна рука твоја уби ме.
11. Ако ћеш карати човјека за пријеступе, расточиће се као од мољаца красота његова. Баш је ништа сваки човјек.
12. Слушај молитву моју, Господе, и чуј јаук мој. Гледајући сузе моје, немој мучати. *Јер сам гост у тебе и дошљак као и сви стари моји. [*3 Мој 25, 23; Пс 119, 19; Јев 11, 13; 1 Пет 2, 11.]
13. *Немој ме више гњевно гледати, па ћу одахнути прије него отидем и више ме не буде. [*Јов 10, 20.]"

  "ps40": "---------------------------------
ПСАЛМИ ДАВИДОВИ
Псалам 40. 
Спасени праведник захваљује Богу; преданост и молба.
Начелнику пјевачком. Давидов псалам.
---------------------------------
1. Дуго чеках Господа, и саже се к мени и чу вику моју.
2. Извади ме из јаме која бучи, и из глиба, и постави на камен ноге моје и утврди стопе моје.
3. И *метну у уста моја пјесму нову, хвалу Богу нашему. Виде многи и почињу се бојати Господа и уздати се у њега. [*Пс 33, 3.]
4. Благо ономе који на Господа ставља надање своје, и не обраћа се охолима и онијем који теже на лаж.
5. *Многа су чудеса твоја која си учинио, Господе, Боже мој, и многе су мисли твоје с нама. Нема ти равна. Хтио бих јављати и казивати, али им броја нема. [*Пс 139, 17.]
6. *Жртве и дарова нећеш; ти си ми уши отворио; жртве паљенице и која се за гријех приноси не тражиш. [*Пс 51, 16; Јев 10, 5.]
7. И по томе рекох: Ево, идем, као што је у књизи писано за мене;
8. Хоћу чинити вољу твоју, Боже мој, и закон је твој мени у срцу.
9. *Казујем правду на сабору великом; ево, уста својих не устављам; Господе, ти знаш. [*Пс 22, 22, 25.]
10. Правде твоје не сакривам у срцу свом, казујем вјерност твоју и спасење твоје; и не тајим милости твоје и истине твоје од сабора великог.
11. Господе, немој затворити срца својега од мене; милост твоја и истина твоја једнако нека ме чувају.
12. Јер ме опколише зла небројена; стигоше ме неправде моје да не могу гледати; има их више него косе на глави мојој, срце ме моје остави.
13. Господе, *вољан буди избавити ме; Господе, похитај ми у помоћ. [*Пс 70, 1 и даље.]
14. Нек се постиде и посраме сви који траже погибао души мојој! Нек се врате натраг и постиде који ми желе зло!
15. Нек се поврате у сметњи својој који ми говоре: Ха! Ха!
16. Нека се тјеше и веселе тобом сви који траже тебе, Господе, и који љубе спасење твоје, нека једнако говоре: Велик Господ!
17. Ја сам несрећан и ништ, нека се Господ постара за ме! Ти си помоћ моја и избавитељ мој, Боже мој, не часи."

  "ps41": "---------------------------------
ПСАЛМИ ДАВИДОВИ
Псалам 41. 
Јадиковање у болести због злурадих непријатеља и невјерних пријатеља.
Начелнику пјевачком. Псалам Давидов.
---------------------------------
1. Благо ономе који разумије ништему! Господ ће га избавити у зли дан.
2. Господ ће га сачувати и поживиће га; биће блажен на земљи. Нећеш га дати на вољу непријатељима његовијем.
3. Господ ће га укријепити болна на одру. Сасвијем мијењаш постељу његову у болести његовој.
4. Ја вичем: Господе, смилуј се на ме, *исцијели душу моју, сагријеших ти. [*Пс 6, 2.]
5. Непријатељи моји говоре злобно за мене: „Кад ће умријети, и име његово погинути?“
6. И ако ко дође да ме види, ласка; срце његово слаже у себи неправду, и отишавши казује.
7. Шапћу о мени међу собом непријатељи моји, и мисле ми зло:
8. „Зла ствар дође на њега, легао је, неће више устати.“
9. *И човјек мира мојега, у којега се † уздах, који јеђаше хљеб мој, подиже на ме пету. [*Пс 55, 13; † Јн 13, 18.]
10. Али ти, Господе, смилуј се на ме, и подигни ме; а ја ћу им вратити.
11. По томе ћу познати да сам ти мио, ако се не узрадује непријатељ мој нада мном.
12. А мене цијела сачувај, и дај ми да стојим пред лицем твојим довијека.
13. *Благословен Бог Израиљев од вијека до вијека. Амин, амин. [*Пс 106, 48.]"

  "ps42": "---------------------------------
ПСАЛМИ ДАВИДОВИ
Псалам 42. 
Жудња за светињом у туђој земљи.
Начелнику пјевачком. Наук синова Корејевих.
---------------------------------
1. Као што кошута тражи потоке, тако душа моја тражи тебе, Боже!
2. *Жедна је душа моја Бога, Бога живога; кад ћу доћи и показати се лицу Божијему? [*Пс 84, 2.]
3. Сузе су ми хљеб дан и ноћ, кад ми *сваки дан говоре: Гдје је Бог твој? [*Пс 79, 10.]
4. Душа се моја прољева кад се опомињем како сам ходио сред многога људства, ступао у дом Божји, а људство празнајући пјеваше и подвикиваше.
5. *Што си клонула, душо моја, и што си жалосна? Уздај се у Бога; јер ћу га још славити, Спаситеља мојега и Бога мојега. [*Пс 42, 11; 43, 5.]
6. Клонула је у мени душа зато што те помињем у земљи Јорданској, на Ермону, на гори малој.
7. Бездана бездану дозивље гласом слапова твојих; *све воде твоје и вали твоји на мене навалише. [*Пс 88, 7.]
8. Дању је јављао Господ милост своју, а ноћу му је пјесма у мене, молитва Богу живота мојега.
9. Рећи ћу Богу, граду својему: Зашто си ме заборавио? *3ашто идем сјетан од пакости непријатељеве? [*Пс 43, 2.]
10. Који ми пакосте, пребијајући кости моје, ругају ми се говорећи ми сваки дан: Гдје ти је Бог?
11. *Што си клонула, душо моја, и што си жалосна? Уздај се у Бога, јер ћу га још славити, Спаситеља мојега и Бога мојега. [*Пс 42, 5.]"

  "ps43": "---------------------------------
ПСАЛМИ ДАВИДОВИ
Псалам 43. 
Наставак
---------------------------------
1. Суди *ми, Боже, и расправи парбу моју с народом рђавим! Од човјека неправеднога и лукавога избави ме. [*Пс 26, 1.]
2. Јер си ти Бог крјепости моје; зашто си ме одбацио? *3ашто идем сјетан од пакости непријатељеве? [*Пс 42, 9.]
3. Пошљи видјело своје и истину своју, нека ме воде, и изведу на свету гору твоју и у дворове твоје.
4. Онда ћу приступити к жртвенику Божијему, к Богу радости и весеља својега, и уз гусле славићу те, Боже, Боже мој!
5. *Што си клонула, душо моја, и што си жалосна? Уздај се у Бога, јер ћу га још славити, Спаситеља мојега и Бога мојега. [*Пс 42, 5, 11.]"

  "ps44": "---------------------------------
ПСАЛМИ ДАВИДОВИ
Псалам 44. 
Јадиковање што је Бог оставио народ свој.
Начелнику пјевачком. Наук синова Корејевих.
---------------------------------
1. Боже, својим ушима слушасмо, оци нам наши приповиједаше дјело које си учинио у њихово вријеме, у старо вријеме.
2. Руком својом изгнао си народе, а њих посадио; искоријенио си племена, а њих намножио.
3. Јер не задобише земље својим мачем, нити им мишица њихова поможе, него твоја десница и твоја мишица, и свјетлост лица твојега, јер ти бијаху омиљели.
4. Боже, царе мој, *ти си онај исти, пошљи помоћ Јакову! [*Пс 74, 12.]
5. С тобом ћемо избости непријатеље своје, и с именом твојим изгазићемо оне који устају на нас.
6. Јер се не уздам у лук свој, нити ће ми мач мој помоћи.
7. Него ћеш нас ти избавити од непријатеља нашијех, и ненавиднике наше посрамићеш.
8. Богом ћемо се хвалити сваки дан, и име твоје славићемо довијека.
9. Али сад си нас повргао и посрамио, и не идеш с војском нашом.
10. Обраћаш нас те бјежимо испред непријатеља, и непријатељи нас наши харају.
11. Дао си нас као овце да нас једу, и по народима расијао си нас.
12. У бесцјење си продао народ свој, и нијеси му подигао цијене.
13. *Дао си нас на подсмијех сусједима нашијем, да нам се ругају и срамоте нас који живе око нас. [*Пс 79, 4.]
14. Начинио си од нас причу у народа, гледајући нас машу главом туђинци.
15. Сваки је дан срамота моја преда мном, и стид је попао лице моје
16. Од ријечи подсмјевачевих и ругачевих, и од погледа непријатељевих и осветљивчевих.
17. Све ово снађе нас; али не заборависмо тебе, нити преступисмо завјета твојега.
18. Не одступи натраг срце наше, и стопе наше не зађоше с пута твојега.
19. Кад си нас био у земљи змајевској, и покривао нас сјеном смртнијем,
20. Онда да бијасмо заборавили име Бога својега и подигли руке своје к Богу туђему,
21. Не би ли Бог изнашао то? Јер он зна тајне у срцу.
22. А *убијају нас за тебе сваки дан; с нама поступају као с овцама кланицама. [*Рим 8, 36.]
23. *Устани, што спаваш, Господе! Пробуди се, немој одбацити за свагда. [*Пс 35, 23.]
24. Зашто кријеш лице своје, заборављаш невољу и муку нашу?
25. Душа наша паде у прах, тијело је наше бачено на земљу.
26. Устани, помоћи наша, и избави нас ради милости своје."

  "ps45": "---------------------------------
ПСАЛМИ ДАВИДОВИ
Псалам 45. 
У славу Божијега помазаника и његове невјесте.
Начелнику пјевачком. Уз музикалну справу сосан. Наук синова Корејевих. Пјесма љубавна.
---------------------------------
1. Тече из срца мојега ријеч добра; рекох: Дјело је моје за цара; језик је мој трска хитрога писара.
2. Ти си најљепши између синова људских, благодат тече из уста твојих, јер те је благословио Бог довијека.
3. Припаши, јуначе, уз бедру своју мач свој, част своју и красоту своју.
4. И тако окићен похитај, сједи на кола за истину и кротку правду, и десница ће твоја показати чудеса.
5. Оштре су стријеле твоје; народи ће пасти под власт твоју; простријелиће срца непријатеља царевијех.
6. *Пријесто је твој, Боже, вјечан и непоколебљив; скиптар је царства твојега скиптар правичности. [*Јев 1, 8.]
7. Љубиш правду и мрзиш на безакоње; тога ради помаза те, Боже, Бог твој уљем радости више него другове твоје.
8. Све хаљине твоје миришу смирном, алојем и касијом. Који живе у дворима од минијске слонове кости, оне те веселе.
9. Царске кћери дворе те; с десне ти стране стоји царица у офирском злату.
10. Чуј, кћери, погледај и обрати к мени ухо своје, заборави народ свој и дом оца својега.
11. И цару ће омиљети љепота твоја; јер је он Господ твој, и њему се поклони.
12. Кћи Тирова доћи ће с даровима, најбогатији у народу тебе ће молити.
13. Сва је украшена кћи царева изнутра, хаљина јој је златом искићена.
14. У везеној хаљини воде је к цару; за њом воде к теби дјевојке, друге њезине.
15. Воде их весело и радосно, улазе у двор царев.
16. Умјесто отаца твојих биће синови твоји, поставићеш их кнезовима по свој земљи.
17. Учинићу да се не заборавља име твоје од кољена на кољено; потом ће те славити народи вавијек вијека."

  "ps46": "---------------------------------
ПСАЛМИ ДАВИДОВИ
Псалам 46. 
Господ је наша чврста стијена.
Начелнику пјевачком. Корејевих синова. Уз музикалну справу аламот. Пјесма.
---------------------------------
1. Бог нам је уточиште и сила, помоћник, који се у невољама брзо налази.
2. Зато се нећемо бојати, да би се земља помјестила, и горе се превалиле у срце морима.
3. Нека бучи и кипи вода њихова, нек се планине тресу од вала њиховијех;
4. *Потоци веселе град Божји, свети стан Вишњега. [*Пс 48, 1.]
5. Бог је усред њега, неће се помјестити, Бог му помаже од зоре.
6. Узбучаше народи, задрмаше се царства; али он пусти глас свој и земља се растапаше.
7. Господ над војскама с нама је, бранич је наш Бог Јаковљев.
8. Ходите и видите дјела Господа, који учини чудеса на земљи,
9. Прекиде ратове до краја земље, *лук преби, копље сломи и кола сажеже огњем. [*Пс 76, 3.]
10. Утолите и познајте да сам ја Бог; ја сам узвишен по народима, узвишен на земљи.
11. Господ над војскама с нама је, бранич је наш Бог Јаковљев."

  "ps47": "---------------------------------
ПСАЛМИ ДАВИДОВИ
Псалам 47. 
Бог је цар над свима народима.
Начелнику пјевачком. Синова Корејевих. Псалам.
---------------------------------
1. Сви народи, запљештите рукама, покликните Богу гласом радоснијем.
2. Јер је Вишњи Господ страшан, цар велики над свом земљом.
3. Покори нам народе и племена под ноге наше.
4. Избра нам достојање наше, красоту Јакова, који му омиље.
5. *Иде Бог уз подвикивање, Господ уз глас трубни. [*Пс 68, 24.]
6. Појте Богу, појте; појте цару нашему, појте;
7. Јер је Бог цар од све земље, појте пјесму.
8. *Бог царује над народима; Бог сједи на светом пријестолу свом. [*Пс 93, 1.]
9. Кнезови народни састављају се с народом Бога Аврамова. *Јер су штитови земаљски Божији. Да је узвишен! [*Пс 89, 18.]"

  "ps48": "---------------------------------
ПСАЛМИ ДАВИДОВИ
Псалам 48. 
Радост Сиона због Божије помоћи у ратној опасности.
Пјесма. Псалам синова Корејевих.
---------------------------------
1. Велик је Господ и славан веома *у граду Бога нашега, на светој гори својој. [*Пс 46, 4.]
2. *Прекрасна је висина, утјеха свој земљи гора Сион, на сјеверној страни њезиној град цара великога. [*ПлЈ 2, 15.]
3. Бог у дворима његовијем зна се да је бранич.
4. Јер, гле, цареви се земаљски сабраше, али прођоше сви.
5. Видјеше и зачудише се, препадоше се и побјегоше.
6. Трепет обузе их ондје, мучише се као породиља.
7. Вјетром источним разбио си корабље тарсиске.
8. Што слушамо, то и видимо у граду Господа над војскама, у граду Бога нашега. Бог га утврди довијека.
9. Казујемо, Боже, милост твоју усред цркве твоје.
10. Као што је име твоје, Боже, тако је и хвала твоја на крајевима земаљским; правде је пуна десница твоја.
11. Нек се весели гора Сион, нек се радују кћери јудејске због судова твојијех.
12. Пођите око Сиона и обиђите га, избројте куле његове;
13. Погледајте бедеме његове, размотрите дворове његове, да приповиједате млађим нараштајима.
14. Јер је овај Бог наш Бог увијек и довијека, он ће бити вођ наш довијека."

  "ps49": "---------------------------------
ПСАЛМИ ДАВИДОВИ
Псалам 49. 
Слава богатога је обмана и бљесак.
Начелнику пјевачком. Псалам синова Корејевих.
---------------------------------
1. Слушајте ово, сви народи, пазите сви који живите по васељени.
2. Простаци и господо, богати и сиромаси.
3. Уста ће моја казати премудрост, и срце моје рећи ће разум.
4. *Пригнућу ухо своје к причи, уз гусле ћу отворити загонетку своју. [*Пс 78, 2.]
5. Чега да се бојим у зле дане, кад ме злоба мојих непријатеља опколи?
6. Који се уздате у силу своју, и хвалите се великијем богатством својим!
7. Човјек неће никако брата ослободити, *неће дати Богу откупа за њ. [*Мт 16, 26.]
8. Велик је откуп за душу, и неће бити нигда
9. Да ко довијека живи и не види гроба.
10. Сви виде *гдје умиру као и незналица и безумник што гину, и остављају другима имање своје. [*Проп 2, 16.]
11. Они мисле да ће куће њихове трајати довијека, и станови њихови од кољена на кољено; именима својим зову земље;
12. Али човјек у части неће дуго остати, изједначиће се са стоком коју кољу.
13. Овај им се пут чини пробитачан, и који за њима иду, хвале мисли њихове;
14. Али ће их као овце затворити у пакао, смрт ће им бити пастир; и ујутру ходиће по њима праведници, и облик њихов збрисаће пакао раставивши их с насељем.
15. *Али ће Бог душу моју избавити из руку паклених; јер ме он прима. [*Ос 13, 14.]
16. Не бој се кад се ко богати; кад расте слава дома његова.
17. Јер кад умре, неће ништа понијети, нити ће поћи за њим слава његова.
18. Јер душу његову благосиљају за живота његова, и славе тебе што угађаш себи.
19. Али ће он отићи у стан отаца својих, гдје свијета нигда не виде.
20. *Човјек у части, ако није разуман, изједначиће се са стоком коју кољу. [*Пс 49, 12.]"

  "ps50": "---------------------------------
ПСАЛМИ ДАВИДОВИ
Псалам 50. 
Истинска служба Божија.
Псалам Асафов.
---------------------------------
1. Бог над боговима, Господ, говори и дозива земљу од истока сунчанога до запада.
2. Са Сиона, који је врх красоте, јавља се Бог.
3. Иде Бог наш, и не мучи; пред њим је огањ који прождире, око њега је бура велика.
4. *Дозива небо озго и земљу да суди народу својему: [*Ис 1, 2.]
5. „Скупите ми свеце моје, који су *учинили са мном завјет на жртви. [*2 Мој 24, 7.]
6. (И небеса огласише правду његову, јер је тај судија Бог.)
7. Слушај, народе мој, што ћу ти казати; Израиљу, што ћу ти јавити. Ја сам Бог, Бог твој.
8. *Нећу те за жртве твоје карати; твоје жртве паљенице свагда су предамном. [*Ис 1, 11.]
9. Не треба ми узимати телета из дома твојега, ни јарића из торова твојих.
10. Јер је моје све горско звијерје, и стока по планинама на тисуће.
11. Знам све птице по горама, и красота пољска преда мном је.
12. Да огладним, не бих теби рекао, јер је моја васељена и све што је у њој.
13. Зар ја једем месо волујско, или крв јарећу пијем?
14. Принеси Богу хвалу на жртву, и извршуј Вишњему завјете своје.
15. *Призови ме у невољи својој, избавићу те, и ти ме прослави.“ [*Јов 22, 27; Пс 91, 15.]
16. А безбожнику рече Бог: Зашто казујеш уредбе моје и носиш завјет мој у устима својима?
17. *А сам мрзиш на науку, и ријечи моје бацаш за леђа. [*Рим 2, 21, 22.]
18. Кад видиш лупежа, пристајеш с њим, и с прељубочинцима имаш дијел.
19. Уста си своја пустио да говоре зло, и језик твој плете пријеваре.
20. Сједиш и говориш на брата својега, сина матере своје опадаш.
21. Ти си то чинио, ја мучах, а ти помисли да сам ја као ти. Обличићу те, метнућу ти пред очи гријехе твоје.
22. Разумијте ово који заборављате Бога! Иначе ћу зграбити, па неће нико избавити.
23. Онај мене поштује који приноси хвалу на жртву и који је путем на опазу. Ја ћу му показати спасење Божије."

  "ps51": "---------------------------------
ПСАЛМИ ДАВИДОВИ
Псалам 51. 
Давидова покајничка молитва.
(Четврти покајнички псалам)
Начелнику пјевачком. Псалам Давидов. Кад дође пророк Натан, пошто би код Витсавеје.* [*2 Сам 12.]
---------------------------------
1. Смилуј се на ме, Боже, по милости својој, и по великој доброти својој очисти безакоње моје. [*Лк 18, 13.]
2. Опери ме добро од безакоња мојега, и од гријеха мојега очисти ме.
3. *Јер ја знам пријеступе своје и гријех је мој једнако преда мном. [*Пс 32, 5.]
4. Самоме теби згријеших, и на твоје очи зло учиних, а *ти си праведан у ријечима својим и чист у суду својем. [*Рим 3, 4.]
5. Гле, *у безакоњу родих се, и у гријеху затрудње мати моја мном. [*Рим 3, 4.]
6. Гле, истину љубиш у срцу, и изнутра јављаш ми мудрост.
7. *Покропи ме исопом, и очистићу се; умиј ме, и бићу † бјељи од снијега. [*3 Мој 14, 6; † Ис 1, 18.]
8. Дај ми да слушам радост и весеље да се прену кости које си потро.
9. Одврати лице своје од гријеха мојих, и сва безакоња моја очисти.
10. Учини ми, Боже, чисто срце, и дух прав понови у мени.
11. Немој ме одвргнути од лица својега, и светога духа својега немој узети од мене.
12. Врати ми радост спасења својега, и дух владалачки нека ме поткријепи.
13. Научићу безаконике путовима твојим, и грјешници к теби ће се обратити.
14. Избави ме од крви, Боже, Боже, Спаситељу мој, и језик ће мој гласити правду твоју.
15. Господе, отвори уста моја, и она ће казати хвалу твоју.
16. Јер *жртве нећеш; ја бих је принио; за жртве паљенице не мариш. [*Пс 40, 6; 50, 8.]
17. Жртва је Богу дух скрушен, срца скрушена и поништена не одбацујеш, Боже.
18. По доброти својој, Господе, чини добро Сиону, подигни зидове јерусалимске.
19. Онда ће ти бити миле жртве правде, приноси и жртве паљенице; онда ће метати на жртвеник твој теоце."

  "ps52": "---------------------------------
ПСАЛМИ ДАВИДОВИ
Псалам 52. 
Праведникова утјеха кад му се подсмијевају опадачи.
Начелнику пјевачком. Наук Давидов. Кад дође Доиг Идумејац и проказа Саулу и рече му да је Давид дошао у кућу Авимелехову.
---------------------------------
1. Што се хвалиш неваљалством, силни? Милост је Божија сваки дан са мном.
2. Неправду измишља језик твој; он је у тебе као бритва наоштрена, лукави!
3. Волиш зло него добро, волиш лагати него истину говорити.
4. Љубиш свакојаке ријечи од погибли, и језик лукав.
5. Тога ради Бог ће те поразити сасвијем, избациће те и ишчупаће те из стана, и коријен твој из земље живијех.
6. Видјеће праведници и побојаће се, и подсмијеваће му се:
7. Гле човјека који не држаше у Богу крјепости своје, него се уздаше у величину богатства својега и утврђиваше се злоћом својом.
8. А ја, као маслина зелена у дому Господњем, уздам се у милост Божију без престанка и довијека.
9. Довијека ћу хвалити тебе, јер добро чиниш, и уздаћу се у име твоје; јер си добар к свецима својим."

  "ps53": "---------------------------------
ПСАЛМИ ДАВИДОВИ
Псалам 53. 
Лудост безбожника.
Начелнику пјевачком. Уза свиралу. Наук Давидов.
---------------------------------
1. Рече *безумник у срцу својему: Нема Бога; проневаљалише се и загрдјеше у безакоњу, нема никога добро да твори. [*Пс 14, 1 и даље.]
2. Бог с неба погледа на синове човјечије да види има ли који разуман, и тражи ли који Бога.
3. Сви застранише, сви се покварише, нема никога добро да твори, нема ни једнога.
4. Зар неће да се уразуме који год чине безакоње, једу народ мој као што једу хљеб, и не призивају Бога?
5. Дрхтаће од страха гдје страха нема. Јер ће Бог расути кости онијех који устају на тебе. Ти ћеш их посрамити, јер их Бог одврже.
6. Ко ће послати са Сиона спасење Израиљу? Кад Бог поврати заробљени народ свој, радоваће се Јаков, веселиће се Израиљ."

  "ps54": "---------------------------------
ПСАЛМИ ДАВИДОВИ
Псалам 54. 
Молитва за избављење.
Начелнику пјевачком. Уз жице. Наук Давидов. Кад дођоше Зифеји и казаше Саулу: Давид се крије код нас.* [*1 Сам 23, 19; 26, 1.]
---------------------------------
1. Боже, именом својим помози ми, и крјепошћу својом одбрани ме на суду.
2. Боже, услиши молитву моју, чуј ријечи уста мојих.
3. Јер туђини усташе на ме; и силни траже душу моју; немају Бога пред собом.
4. Гле, Бог је помоћник мој, Господ даје снагу души мојој.
5. Обратиће зло на непријатеље моје, истином својом истријебиће их.
6. Радо ћу принијети жртву, прославићу име твоје, Господе, јер је добро.
7. Јер ме избављаш од сваке невоље, и *на непријатеље моје без страха гледа око моје. [*Пс 59, 10.]"

  "ps55": "---------------------------------
ПСАЛМИ ДАВИДОВИ
Псалам 55. 
Молитва у заштиту од лажне браће. Утјеха у Господа.
Начелнику пјевачком. Уз жице. Наук Давидов.
---------------------------------
1. Услиши, Боже, молитву моју, и немој се сакрити од мољења мојега.
2. Пази и саслушај ме; цвилим у јаду свом и уздишем
3. Од вике непријатељске и од досаде безбожничке; јер дижу на ме зло и у гњеву гоне ме.
4. Срце је моје уздрхтало у мени, и страх смрти попаде ме;
5. Страх и трепет дође на ме, и грозота подузе ме.
6. И рекох: Ко би ми дао крила голубиња? Ја бих одлетео и починуо;
7. Далеко бих побјегао и настанио се у пустињи.
8. Похитао бих да утечем од вихора и од буре.
9. Порази, Господе, и раздијели језике њихове, јер видим насиље и свађу у граду;
10. Дању и ноћу то ходи по зидовима његовијем; злочинство је и мука посред њега.
11. Усред њега је погибао, с улице његове не одлази пријевара и лукавство.
12. Јер не ружи ме непријатељ мој, то бих поднио; не устаје на ме јавни ненавидник, од њега бих се сакрио.
13. Него ти који си ми био то што ја сам, *друг мој и знанац мој, [*2 Сам 15, 12; Пс 41, 9.]
14. С којим ми бјеше радост дијелити тајну, и у дом Божји ходих кроз сабор народни.
15. Нека их уграби смрт, нека живи сиђу у пакао, јер је злочинство у стану њихову и у њима.
16. Ја Бога призивам, и Господ ће ме спасти.
17. Вечером и јутром и у подне тужим и уздишем, и чуће глас мој;
18. Учиниће, те ће душа моја бити мирна од онијех који нападају на ме, јер их много имам.
19. Да услиши и укроти их Бог, који живи од вијека; јер се не мијењају и не боје се Бога.
20. Дижу руке своје на оне који су с њима у миру, и раскидају своју дружбу.
21. *Уста су им мека као масло, а на срцу им је рат. Ријечи су им блаже од уља, али су голи мачеви. [*Пс 57, 4.]
22. *Стави на Господа бреме своје, и он ће те поткријепити. Неће дати довијека праведнику да посрне. [*1 Пет 5, 7.]
23. Ти ћеш их, Боже, свалити у јаму погибли; крвопије и лукави неће саставити половине дана својих. А ја се у тебе уздам."

  "ps56": "---------------------------------
ПСАЛМИ ДАВИДОВИ
Псалам 56. 
Молитва за утјеху у тешкој невољи.
Начелнику пјевачком. О нијемој голубици надалеко. Запис Давидов, кад га Филистеји ухватише у Гету.* [*1 Сам 21, 11.]
---------------------------------
1. Смилуј се на ме, Боже, јер човјек хоће да ме прогута, непријатељ ме сваки дан притјешњује.
2. Непријатељи моји сваки дан траже да ме прогутају; јер многи нападају на ме охоло.
3. Кад ме је страх, јер се у тебе уздам.
4. Богом се хвалим за ријеч његову; у Бога се уздам, не бојим се; шта ће ми учинити тијело?
5. Сваки дан изврћу ријечи моје; што год мисле, све мени о злу.
6. Скупљају се, прикривају се, пазе за петама мојима; јер траже душу моју.
7. Код овакве злоће избави од њих, у гњеву обори народе, Боже.
8. У тебе је избројено моје потуцање, сузе се моје чувају у суду код тебе, оне су у књизи твојој.
9. Непријатељи моји уступају натраг, кад тебе призивам; по том знам да је Бог са мном.
10. Богом се хвалим за ријеч његову, Господом се хвалим за ријеч његову.
11. У Бога се уздам, не бојим се шта ће ми учинити човјек?
12. Теби сам се, Боже, завјетовао; тебе ћу хвалити;
13. Јер си *избавио душу моју од смрти, ноге моје од спотицања, да бих ходио пред лицем Божјим, у † свјетлости живијех. [*Пс 116, 8; † Јов 33, 30.]"

  "ps57": "---------------------------------
ПСАЛМИ ДАВИДОВИ
Псалам 57. 
Молитва Давидова за помоћ. Величање милости Божије.
Начелнику пјевачком. Немој погубити. Запис Давидов, кад од Саула утече у пећину.* [*1 Сам 22, 1.]
---------------------------------
1. Смилуј се на ме, Боже, смилуј се на ме, јер се у тебе узда душа моја, и под сјен крила твојих склањам се док не прођу невоље.
2. Призивам Бога Вишњега, Бога, који ми добро чини;
3. Да пошље с неба и сачува ме, да посрами онога који тражи да ме прождре; да пошље Бог милост своју и истину своју.
4. Душа је моја међу лавовима, лежим међу онима који дишу пламеном. Зуби су синова људских копља и стријеле, и њихов језик мач оштар.
5. Узвиси се више небеса, Боже, по свој земљи нека буде слава твоја!
6. *Метнуше замку ногама мојима, и стегоше душу моју, ископаше преда мном јаму, и сами падоше у њу. [*Пс 7, 15.]
7. *Утврдило се срце моје, Боже, утврдило се срце моје; пјеваћу те и славићу. [*Пс 108, 1 и даље.]
8. Пробуди се, *славо моја, пробуди се, псалтире и гусле; устаћу рано. [*Пс 16, 9.]
9. Хвалићу Господа по народима, пјеваћу ти по племенима.
10. *Јер је велика до небеса милост твоја, и истина твоја до облака. [*Пс 36, 5.]
11. Узвиси се више небеса, Боже, по свој земљи нека буде слава твоја!"

  "ps58": "---------------------------------
ПСАЛМИ ДАВИДОВИ
Псалам 58. 
Бог је судија на земљи.
Начелнику пјевачком. Немој погубити. Запис Давидов.
---------------------------------
1. Говорите ли заиста истину, силни, судите ли право, синови човјечији?
2. Та, безакоња састављате у срцу, мећете на мјерила злочинства руку својих на земљи.
3. Од самога рођења застранише безаконици, од утробе материне тумарају говорећи лаж.
4. *У њима је јед као јед змијињи, као глухе аспиде, која затискује ухо своје, [*Проп 10, 11.]
5. Која не чује гласа бајачу, врачару, вјешту у врачању.
6. Боже, поломи им зубе у устима њиховијем; разбиј чељусти лавовима, Господе!
7. Нек се пролију као вода, и нестане их. Кад пусте стријеле, нека буду као сломљене.
8. Као пуж, који се рашчиња, нека ишчиле; као дијете, које жена побаци, нека не виде сунца.
9. Прије него котлови ваши осјете топлоту од потпаљена трња, и сирово и нагорјело нека разнесе вихор.
10. Обрадоваће се праведник кад види освету, опраће ноге своје у крви безбожниковој.
11. И рећи ће људи: Заиста има плода праведнику! Заиста је Бог судија на земљи!"

  "ps59": "---------------------------------
ПСАЛМИ ДАВИДОВИ
Псалам 59. 
Молитва за помоћ Божију против замки пакосних непријатеља.
Начелнику пјевачком. Немој погубити. Запис Давидов, кад Саул посла да чувају кућу да би га убили.* [*1 Сам 19, 11.]
---------------------------------
1. Изави ме од непријатеља мојих, Боже мој, и од онијех што устају на ме, заклони ме.
2. Избави ме од онијех који чине безакоње, и од крвопија сачувај ме.
3. Ево, зло намишљају души мојој, скупљају се на ме силни, без кривице моје и без гријеха мојега, Господе.
4. Без кривице моје стјечу се и оружају се; *устани за мене и гледај. [*Пс 44, 23.]
5. Ти, Господе, Боже над војскама, Боже Израиљев, пробуди се, обиђи све ове народе, немој пожалити одметника.
6. Нек се врате увече, лају као пси и иду око града.
7. Ево, руже језиком својим, мач им је у устима, јер, веле, ко ће чути?
8. Али *ти ћеш се, Господе, смијати њима и посрамити све ове народе. [*Пс 2, 4.]
9. Они су јаки, али ја на тебе погледам, јер си ти Бог чувар мој.
10. Бог који ме милује, иде преда мном, Бог ми даје без страха *да гледам непријатеље своје. [*Пс 54, 7.]
11. Немој их побити да не би заборавио народ мој; распи их силом својом и обори их, Господе, браничу наш,
12. За гријех уста њиховијех; за ријечи језика њихова; нек се ухвате у охолости својој за клетву и лаж коју су говорили.
13. Распи у гњеву, распи, да их нема; и нека познаду да Бог влада над Јаковом и до крајева земаљских.
14. *Нек се врате увече, лају као пси и иду око града. [*Пс 59, 6.]
15. Нека тумарају тражећи хране, и не наситивши се нека ноћи проводе.
16. А ја ћу пјевати силу твоју, рано ујутру гласити милост твоју; јер си ми био одбрана и уточиште у дан невоље моје.
17. Сило моја, теби ћу пјевати, јер си ти Бог чувар мој, Бог који ме милује."

  "ps60": "---------------------------------
ПСАЛМИ ДАВИДОВИ
Псалам 60. 
Молитва у вријеме рата.
Начелнику пјевачком. Уз музикалну справу сусан едут. Запис Давидов. За учење; кад војева са Сиријом месопотамском и са Сиријом совском, и кад Јоав враћајући се поби дванаест тисућа Идумејаца на Сланом пољу.* [*2 Сам 8, 3, 13.]
---------------------------------
1. Боже, расрдио си се на нас, расуо си нас, гњевио си се; поврати нас.
2. Затресао си земљу, и развалио си је; стегни расјелине њезине, јер се њиха.
3. Дао си народу својему да позна љуту невољу, *напојио си нас вина од којега се занесосмо. [*Ис 51, 17, 22.]
4. *Подигни заставу за оне који те се боје, да утеку од лука, [*Пс 20, 5.]
5. *Да се избаве мили твоји. Помози десницом својом и услиши ме. [*Пс 108, 6 и даље.]
6. Бог рече у светињи својој: Веселићу се, раздијелићу Сихем, и долину Сокот размјерићу.
7. Мој је Галад, мој је Манасија, Јефрем је крјепост главе моје, *Јуда скиптар мој, [*1 Мој 49, 10.]
8. Моав чаша моја из које се умивам, на Едома пружићу обућу своју. Пјевај ми, Филистејска земљо!
9. Ко ће ме одвести у тврди град? Ко ће ме отпратити до Едома?
10. Зар нећеш ти, Боже, који си нас одбацио, и не идеш, Боже, с војском нашом?
11. Дај нам помоћ у тјескоби. А одбрана је човјечија узалуд.
12. Богом смо јаки; он гази непријатеље наше."

  "ps61": "---------------------------------
ПСАЛМИ ДАВИДОВИ
Псалам 61. 
Молитва потиштеног цара.
Начелнику пјевачком. Уз жице. Псалам Давидов.
---------------------------------
1. Чуј, Боже, вику моју, слушај молитву моју.
2. Од краја земље вичем к теби кад клону срце моје. Изведи ме на гору гдје се не могу попети.
3. Јер си ти уточиште моје, тврди заклон од непријатеља.
4. Да живим у стану твом довијека, и починем под кровом крила твојих.
5. Јер ти, Боже, чујеш завјете моје и дајеш ми достојање онијех који поштују име твоје.
6. *Додај дане к данима царевијем, и године његове продуљи од кољена на кољено. [*Пс 21, 4.]
7. Нека царује довијека пред Богом; заповједи милости и истини нека га чувају.
8. Тако ћу пјевати имену твојему свагда, извршујући завјете своје сваки дан."

  "ps62": "---------------------------------
ПСАЛМИ ДАВИДОВИ
Псалам 62. 
Уздање у Бога. Ништавило човјечије.
Начелнику пјевача Идутунових. Псалам Давидов.
---------------------------------
1. Та, у Бога је мир души мојој, од њега је спасење моје!
2. Та, он је град мој и спасење моје, уточиште моје, нећу посрнути нимало.
3. Докле ћете нападати на човјека? Сви хоћете да га оборите као зид наваљен, као ограду испроваљивану.
4. Баш наумише да га свргну с висине, омиље им лаж, устима благосиљају а у срцу куну.
5. Да, у Богу се смири, душо моја; јер је у њему надање моје.
6. Он је град мој и спасење моје, уточиште моје, нећу посрнути.
7. У Богу је спасење моје и слава моја, тврди град и пристаниште мени је у Богу.
8. Народе, уздај се у њега у свако доба; изливајте пред њим срце своје; Бог је наше уточиште.
9. Та, синови су простачки ништа, синови су господски лаж; да се метну на мјерила, били би лакши него ништа.
10. Не уздајте се у власт ни у отимање, немојте бити ништави; *кад расте богатство, не дајте да вам срце прионе за њ. [*1 Тим 6, 17.]
11. Једном рече Бог и више пута чух да је крјепост у Бога.
12. И у тебе је, Господе, милост, јер *ти плаћаш свакоме по дјелима његовијем. [*Рим 2, 6.]"

  "ps63": "---------------------------------
ПСАЛМИ ДАВИДОВИ
Псалам 63. 
Чежња за Богом.
Псалам Давидов, кад бијаше у пустињи Јудејској.* [*1 Сам 22, 5; 23, 14.]
---------------------------------
1. Боже, ти си Бог мој, к теби раним. *Жедна је тебе душа моја, за тобом чезне тијело моје у земљи сухој, жедној и безводној. [*Пс 42, 2; 143, 6.]
2. Тако бих те угледао у светињи, да бих видио силу твоју и славу твоју.
3. Јер је доброта твоја боља од живота. Уста би моја хвалила тебе;
4. Тако бих те благосиљао за живота свога, у име твоје подигао бих руке своје.
5. Као салом и уљем наситила би се душа моја, и радоснијем гласом хвалила би те уста моја.
6. Кад те се сјећам на постељи, све ноћне страже размишљам о теби.
7. Јер си ти помоћ моја, и у сјену крила твојих веселим се.
8. Душа се моја прилијепила за тебе, десница твоја држи ме.
9. Који траже погибао души мојој, они ће отићи под земљу.
10. Изгинуће од мача и допашће лисицама.
11. А цар ће се веселити о Богу, хвалиће се сваки који се куне њим, кад се затисну уста онима који говоре лаж."

  "ps64": "---------------------------------
ПСАЛМИ ДАВИДОВИ
Псалам 64. 
Молитва Давидова Господу да га заштити од опадача.
Начелнику пјевачком. Псалам Давидов.
---------------------------------
1. Чуј, Боже, глас мој у јаду мом; од страшнога непријатеља сачувај живот мој.
2. Сакриј ме од гомиле безаконика, од чете злочинаца,
3. *Који наоштрише језик свој као мач, стријељају ријечима које задају ране, [*Пс 57, 4.]
4. Да би из потаје убили правога. Изненада ударају на њ и не боје се;
5. Утврђују себе у злијем намјерама, договарају се како ће замке сакрити, веле: Ко ће их видјети?
6. Измишљају злочинства и говоре: Свршено је! Шта ће се радити, смишљено је! А што је унутра и срце у човјека, дубоко је.
7. Али ће их Бог поразити; удариће их стријела изненада.
8. Обориће један другога језиком својим. Ко их год види, бјежаће од њих.
9. Сви ће се људи бојати и казиваће чудо Божије, и познаће у томе дјело његово.
10. А праведник ће се веселити о Господу и уздаће се у њега, и хвалиће се сви који су права срца."

  "ps65": "---------------------------------
ПСАЛМИ ДАВИДОВИ
Псалам 65. 
Захвална пјесма народа Божијега за духовне и тјелесне дарове.
Начелнику пјевачком. Псалам Давидов. Пјесма.
---------------------------------
1. У теби је уздање, Боже, теби припада хвала на Сиону, и теби се извршују завјети.
2. Ти слушаш молитву; к теби долази свако тијело.
3. Безакоња ме притискују, ти ћеш очистити гријехе наше.
4. Благо ономе кога избираш и примаш, да живи у двору твом! Наситићемо се добром дома твојега, светињом цркве твоје.
5. Дивно нам одговараш по правди својој, Боже, Спаситељу наш, узданицо свијех крајева земаљских, и народа преко мора далеко.
6. Који си поставио горе својом силом, опасао се јачином,
7. *Који утишаваш хуку морску, хуку вала њиховијех и буну по народима! [*Пс 89, 9.]
8. Боје се твојих чудеса који живе на крајевима земаљским; све што се јавља јутром и вечером ти будиш да слави тебе.
9. Надгледаш земљу и заливаш је, обилно је обогаћаваш; *поток је Божји пун воде, спремаш за њих жито, јер си тако уредио. [*Пс 46, 4.]
10. Бразде њезине напајаш, равниш груде њезине, кишним капљама размекшаваш је, благосиљаш је да рађа.
11. Ти вјенчаваш годину којој добро чиниш; стопе су твоје пуне масти.
12. Тију паше по пустињама, и хумови се опасују радошћу.
13. Луке се осипају стадима, и поља се заодијевају пшеницом; веселе се и пјевају."

  "ps66": "---------------------------------
ПСАЛМИ ДАВИДОВИ
Псалам 66. 
Захвалност Богу што је мудро водио народ свој.
Начелнику пјевачком. Пјесма. Псалам.
---------------------------------
1. Покликни Богу, сва земљо!
2. Запјевајте славу имену његову, дајте му хвалу и славу.
3. Реците Богу: Како си страшан у дјелима својим! Због велике силе твоје ласкају ти непријатељи твоји.
4. Сва земља нек се поклони теби и поје теби, нека поје имену твојему.
5. Ходите и видите дјела Бога страшнога у дјелима својим над синовима људским.
6. *Он је претворио море у сухоту, † преко ријеке пријеђосмо ногама; ондје смо се веселили о њему; [*2 Мој 14, 21; † ИНав 3, 16.]
7. Влада силом својом увијек, очи његове гледају на народе. Бунтовници, да се нијесте подигли!
8. Благосиљајте, народи, Бога нашега, и гласите хвалу њему.
9. Он је даровао души нашој живот, и није дао да поклизне нога наша.
10. Ти си нас окушао, Боже, претопио си нас, као сребро што се претапа.
11. Увео си нас у мрежу, метнуо си бреме на леђа наша.
12. Дао си нас у јарам човјеку, *уђосмо у огањ и у воду; али си нас извео на одмор. [*Ис 43, 2.]
13. Ући ћу у дом твој са жртвама што се сажижу, извршићу ти завјете своје,
14. Које рекоше уста моја, и каза језик мој у тјескоби мојој.
15. Жртве паљенице претиле ћу ти принијети с димом од претилине овнујске, принијећу ти теоце с јарићима.
16. *Ходите, чујте сви који се бојите Бога, ја ћу вам казати шта је учинио души мојој. [*Пс 34, 11.]
17. К њему завиках устима својим, и језиком својим прославих га.
18. *Да сам видио у срцу свом безакоње, не би ме услишио Господ. [*ПрС 28, 9; Јн 9, 31.]
19. Али Бог услиши, прими глас мољења мојега.
20. Благословен Бог који не одврже молитве моје и не остави ме без милости своје!"

  "ps67": "---------------------------------
ПСАЛМИ ДАВИДОВИ
Псалам 67. 
Прослављање Бога због благослова који је излио на све народе.
Начелнику пјевачком. Уз жице. Псалам. Пјесма.
---------------------------------
1. Боже, буди нам милостив и благосиљај нас, *обасјавај нас лицем својим, [*4 Мој 6, 25.]
2. Да би се знао на земљи пут твој, по свима народима спасење твоје.
3. Да те славе народи, Боже, да те славе сви народи!
4. Да се веселе и радују племена; јер судиш народима право, и племенима на земљи управљаш.
5. Да те славе народи, Боже, да те славе сви народи!
6. Земља даде плод свој; да нас благосиља Бог, Бог наш!
7. Да нас благосиља Бог, и да га се боје сви крајеви земаљски!"

  "ps68": "---------------------------------
ПСАЛМИ ДАВИДОВИ
Псалам 68. 
Пјесма о Божијој побједи.
Начелнику пјевачком. Давидов Псалам. Пјесма.
---------------------------------
1. Устаће *Бог, и расуће се непријатељи његови, и побјећи ће од лица његова који мрзе на њ. [*4 Мој 10, 35.]
2. Ти ћеш их разагнати као дим што се разгони; као што се восак топи од огња, тако ће безбожници изгинути од лица Божијега.
3. А праведници ће се веселити, радоваће се пред Богом, и славити у радости.
4. Појте Богу, попијевајте имену његову; равните пут ономе што иде преко пустиње; Господ му је име, радујте му се.
5. *Отац је сиротама и судија удовицама Бог у светоме стану свом. [*Пс 10, 14.]
6. Бог самцима даје задругу, сужње изводи на мјеста обилна, а непокорни живе гдје је суша.
7. Боже, *кад си ишао пред народом својим, кад си ишао преко пустиње, [*2 Мој 13, 21.]
8. *3емља се тресијаше, и небо се растапаше од лица Божијега, и овај Синај од лица Бога, Бога Израиљева. [*2 Мој 19, 16, 18.]
9. Благодатни си дажд изливао, Боже, и кад изнемагаше достојање твоје, ти си га кријепио.
10. Стадо твоје живљаше ондје; по доброти својој, Боже, ти си готовио храну јадноме.
11. Господ даје ријеч; гласника велико је мноштво.
12. Цареви над војскама бјеже, бјеже, а која сједи дома, дијели плијен.
13. Смиривши се у својим крајевима, ви сте као голубица којој су крила посребрена, а перје јој се златни.
14. Кад је Свемогући расипао цареве на овој земљи, она се блисташе као снијег на Селмону.
15. Гора је Васанска гора Божија; гора је Васанска гора хумовита.
16. Зашто гледате завидљиво, горе хумовите? *Ево, гора на којој омиље Богу живјети, и на којој ће Господ живјети довијека. [*Пс 132, 13.]
17. *Кола Божијих има сила, тисуће тисућа. Међу њима је Господ, Синај у светињи. [*2 цар 6, 17; Дан 7, 10.]
18. *Ти си изашао на висину, довео си робље, примио дарове за људе, а и за оне који се противе да овдје наставаш, Господе Боже! [*Еф 4, 8.]
19. Благословен Господ сваки дан! Ако нас ко претовара, Бог нам помаже.
20. Овај Бог наш је Бог Спаситељ, у власти су Господу врата смртна.
21. Господ сатире главу непријатељима својим и власато тјеме онога који остаје у безакоњу својем.
22. Рече Господ: Од Васана ћу довести, довешћу из дубине морске,
23. Да ти огрезне нога у крви непријатељској и језик паса твојих да је лиже.
24. Видјеше како идеш, Боже, како свето иде Бог мој, цар мој.
25. Напријед иђаху пјевачи, за њима свирачи сред дјевојака с бубњима:
26. „На сабору благосиљајте Господа Бога, који сте из *извора Израиљева!“ [*Ис 48, 1.]
27. Ондје млади Венијамин, старјешина њихов; кнезови Јудини, владаоци њихови; кнезови Завулонови, кнезови Нефталимови.
28. Бог твој даровао ти је силу. Утврди, Боже, ово што си учинио за нас!
29. У цркви твојој, у Јерусалиму, *цареви ће приносити даре. [*Пс 72, 10,]
30. Укроти звијер у риту, код волова с теоцима народа, да би попадали пред тобом са шипкама сребра; распи народе који желе бојеве.
31. *Доћи ће властела из Мисира, Етиопија ће пружити руке своје к Богу. [*Ис 19, 21.]
32. Царства земаљска, појте Богу, попијевајте Господу,
33. Који сједи на небесима небеса исконских. Ево, грми гласом јаким.
34. *Дајте славу Богу; величанство је његово над Израиљем и сила његова на облацима. [*Пс 29, 1.]
35. Диван си, Боже, у светињи својој! Бог Израиљев даје силу и крјепост народу. Благословен Бог!"

  "ps69": "---------------------------------
ПСАЛМИ ДАВИДОВИ
Псалам 69. 
Слуга Господњи у великој невољи.
Начелнику пјевачком. Уз музикалну справу сосаним. Псалам Давидов.
---------------------------------
1. Помози ми, Боже, јер дође вода до гуше.
2. Пропадам у дубоком глибу, гдје нема дна; тонем води у дубине, и вали ме затрпавају.
3. Изнемогох вичући, промуче ми грло, побијељеше ми очи погледајући Бога.
4. Онијех који *мрзе на ме ни за што има више него косе на глави мојој; осилише који хоће да ме погубе, лажљиви непријатељи моји. Што нијесам отимао, ваља да вратим. [*Пс 35, 19; Јн 15, 25.]
5. Боже! Ти знаш је ли у мени безумље, и кривице моје нијесу сакривене од тебе.
6. Немој да се постиде у мени који се уздају у тебе, Господе, Господе над војскама! Немој да се посраме у мени који траже тебе, Боже Израиљев!
7. Јер због тебе подносим ругање, и срамота попаде лице моје.
8. Туђин постадох браћи својој, и незнан синовима матере своје.
9. *Јер ревност за кућу твоју једе ме, и † ружења онијех који тебе руже падају на ме. [*Јн 2, 17; † Рим 15, 3.]
10. Плачем, постим се душом својом, и то ми се прима за зло;
11. Умјесто хаљине облачим врећу, и бивам им прича.
12. O мени се разговарају сједећи на вратима, *пијући вино пјевају ме. [*Јов 30, 9.]
13. А ја се молим теби, Господе; вријеме је *да се смилујеш, Боже; по великој милости својој услиши ме, јер је истинито спасење твоје. [*Ис 49, 8.]
14. Извади ме из глиба да не пропаднем; да се избавим од ненавидника и из дубоке воде;
15. Да ме не узме вода на матицу, да ме не прождре пучина, и да не склопи јама нада мном ждријела својега.
16. Услиши ме, Господе, јер је благост твоја милосрдна, по великој доброти својој погледај ме.
17. Немој одвратити лица својега од слуге својега; јер ме је туга; похитај, услиши ме.
18. Приближи се души мојој, избави је; насупрот непријатељима мојим избави ме.
19. Ти знаш под каквим сам ругом, стидом и срамотом; пред тобом су сви непријатељи моји.
20. Срамота сатре срце моје, изнемогох; чекам хоће ли се коме сажалити, али нема никога; хоће ли ме ко потјешити, али не налазим.
21. Дају ми жуч да једем, *и у жеђи мојој поје ме оцтом. [*Мт 27, 34, 48.]
22. *Трпеза њихова нека им буде мрежа и замка, то нека им буде плата. [*Рим 11, 9, 10.]
23. Нека им потамне очи њихове да не виде, и њихове бедре раслаби засвагда.
24. Излиј на њих јарост своју, и пламен гњева твојега нека их обузме!
25. *Стан њихов нека опусти, и у њиховијем шаторима нека не буде никога да живи. [*Дап 1, 20.]
26. Јер кога си ти поразио, *они гоне, и умножавају јаде онима које си ти ранио. [*Ис 53, 4.]
27. *Мећи на њих кривицу за кривицом, да не дођу до правде твоје. [*Рим 1, 28.]
28. Нека се избришу из књиге живијех, *и с праведницима нек не буду записани. [*Лк 10, 20.]
29. А ја сам ништ и болан; помоћ твоја, Боже, нек ме заклони.
30. Славићу име Божије у пјесми, величаћу га у хвали.
31. *То је Богу милије од вола, од телета с роговима и с папцима. [*Пс 50, 13, 14.]
32. Видјеће ништи и радоваће се. Који тражите Бога, оживјеће срце ваше.
33. Јер Бог чује убоге, и сужања својих не оглуша се.
34. Нека га хвале небеса и земља, мора и све што се у њима миче!
35. Јер ће Бог спасти Сион, сазидаће градове Јудине; и људи ће се ондје населити и наслиједиће га.
36. И натражје ће се слуга његовијех утврдити у њему, и који љубе име његово, наставаће на њему."

  "ps70": "---------------------------------
ПСАЛМИ ДАВИДОВИ
Псалам 70. 
Молба Давидова за помоћ против његових непријатеља.
Начелнику пјевачком. Псалам Давидов. За спомен.
---------------------------------
1. Боже, *похитај да ме избавиш, Господе, да ми поможеш! [*Пс 40, 13-17.]
2. Нек се постиде и посраме који траже душу моју! Нек уступе натраг, и осрамоте се који ми зло желе!
3. Са стидом нек се врате натраг који ми говоре: Ха! Ха!
4. Нек се тјеше и веселе тобом који траже тебе, и који љубе спасење твоје, нека једнако говоре: Велик је Бог!
5. А ја сам ништ и убог, Боже, похитај к мени! Ти си помоћ моја и избавитељ мој, Господе, не часи!"

  "ps71": "---------------------------------
ПСАЛМИ ДАВИДОВИ
Псалам 71. 
Молитва за Божију милост у старости.
---------------------------------
1. У тебе се, Господе, уздам, немој ме оставити под срамотом вјечном.
2. Правдом својом избави ме, и опрости ме, пригни к мени ухо своје и помози ми.
3. *Буди ми град гдје бих свагда долазио да живим, уреди спасење моје; јер си ти град мој и крјепост моја. [*Пс 31, 2, 3.]
4. Боже мој, узми ме из руке безбожникове, из руке безаконикове и насилникове.
5. Јер си ти надање моје, Господ је поуздање моје од младости моје. ,
6. *Тебе се држим од рођења, од утробе матере моје ти си бранич мој; тобом се хвалим свагда. [*Пс 22, 9.]
7. Чудо сам многима, а ти си уточиште моје јако.
8. Уста су моја пуна хвале твоје, славе твоје сваки дан.
9. *Немој ме одбацити под старост, кад ме издаје снага моја, немој ме оставити. [*Пс 71, 18.]
10. Јер непријатељи моји мисле о мени, и који вребају душу моју договарају се,
11. Говорећи: Бог га је оставио, потјерајте и ухватите га, јер га нема ко избавити.
12. Боже, не буди далеко од мене; Боже мој, похитај ми у помоћ.
13. Нек се постиде и погину противници душе моје; нека попадне стид и срамота на оне који ми траже зла!
14. А ја ћу се свагда уздати, и понављаћу хвале теби.
15. *Уста ће моја казивати правду твоју, сваки дан доброчинства твоја, јер им † не знам броја. [*Пс 71, 8; † Пс 40, 5.]
16. Ући ћу у сили Господа Господа, и славићу само твоју правду.
17. Боже, Ти си ме учио од младости, и до данас казујем чудеса твоја.
18. *Ни у старости и кад осиједјех немој ме оставити, Боже, еда бих казивао мишицу твоју натражју, свој омладини силу твоју, [*Пс 71, 9.]
19. Правда је твоја, Боже, до највише висине; у великим дјелима, која си учинио, Боже, ко је као ти?
20. Колико си ме пута бацао у велике и љуте невоље, пак си ме опет оставио међу живима и из бездана ме земаљских опет извадио.
21. Много си ме пута подизао и понављао утјехе.
22. И ја те хвалим уз псалтир, твоју вјерност, Боже мој; ударам ти у гусле, свече Израиљев!
23. Радују се уста моја кад пјевам теби, и душа моја коју си избавио.
24. И језик мој сваки дан казује правду твоју; јер су постиђени и посрамљени који ми траже зла."

  "ps72": "---------------------------------
ПСАЛМИ ДАВИДОВИ
Псалам 72. 
Похвала миротворцу цару и његовој владавини.
Псалам Соломонов.
---------------------------------
1. Боже, дај цару суд свој, и правду своју сину цареву:
2. Он ће судити народу твојему по правди, и невољницима твојим по правици.
3. *Родиће народу горе миром, и хумови правдом. [*Пс 85, 10.]
4. Он ће судити невољнима у народу, помоћи ће синовима ништега, и насилника ће оборити,
5. Бојаће се тебе док је сунца и мјесеца, од кољена до кољена.
6. Сићи ће као дажд на покошену ливаду, као капље које порашају земљу.
7. Процвјетаће у дане његове праведник и свуда мир докле тече мјесеца.
8. *Владаће од мора до мора, и од ријеке до крајева земаљских. [*Зах 9, 10.]
9. Пред њим ће попадати дивљаци, и *непријатељи његови прах ће лизати. [*Ис 49, 23.]
10. *Цареви тарсиски и острвљани донијеће даре, цареви шавски и савски даће данак. [*Пс 68, 29; Ис 60, 9.]
11. Клањаће му се сви цареви, сви народи биће му покорни.
12. Јер ће избавити убогога који цвили, и невољнога који нема помоћника.
13. Биће милостив ништему и убогом, и душе ће јаднима спасти.
14. Од пријеваре и насиља искупиће душе њихове, и скупа ће бити крв њихова пред очима његовима.
15. Они ће добро живјети, и донијеће му злато из Шаве; и свагда ће се молити за њега, и сваки ће га дан благосиљати.
16. Биће пшенице на земљи изобила; по врховима горским лелујаће се класје њезино као ливанска шума, и по градовима цвјетаће људи као трава на земљи.
17. Име ће његово бити увијек; докле тече сунца, име ће његово расти. *Благословиће се у њему, сви ће га народи звати блаженим. [*1 Мој 12, 3; 22, 18.]
18. Благословен Господ Бог, Бог Израиљев, који један чини чудеса!
19. И благословено славно име његово увијек! Славе његове напуниће се сва земља. Амин и амин.
20. Свршише се молитве Давида, сина Јесејева."

  "ps73": "---------------------------------
ПСАЛМИ ДАВИДОВИ
Псалам 73. 
Срдња и утјеха праведникова кад гледа срећу безбожникову.
Псалам Асафов.
---------------------------------
1. Та добар је Бог Израиљу, онима који су чиста срца.
2. А ноге моје умало не зађоше, умало не попузнуше стопала моја,
3. *Јер се расрдих на безумнике видећи како безбожници добро живе. [*Јов 21, 7.]
4. Јер не знају за невољу до саме смрти, и тијело је њихово претило.
5. На пословима човјечијим нема их, и не муче се с другим људима.
6. Тога ради опточени су охолошћу као огрлицом, и обучени у обијест као у стајаће рухо.
7. *Од дебљине избуљено им је око, срце пуно клапе. [*Јов 15, 27.]
8. Подсмијевају се, пакосно говоре о насиљу, охоло говоре.
9. Уста своја дижу у небо, и земљу пролази језик њихов.
10. И зато се онамо навраћају неки из народа његова, и пију воду из пуна извора.
11. И говоре: Како ће разабрати Бог? Зар Вишњи зна? [*Пс 10, 11.]
12. Па, ето, ови безбожници срећни на свијету умножавају богатство.
13. Зар, дакле, узалуд чистим срце своје, и умивам безазленошћу руке своје,
14. Допадам рана сваки дан, и муке свако јутро?
15. Кад бих казао: Говорићу као и они, изневјерио бих род синова твојих.
16. И тако стадох размишљати да бих ово разумио; али то бјеше тешко у очима мојима.
17. Док најпослије уђох у светињу Божију, и дознах крај њихов.
18. Та на клизавом мјесту поставио си их, и бацаш их у пропаст!
19. Како зачас пропадају, гину, нестаје их од ненадне страхоте!
20. Као сан кад се човјек пробуди, тако пробудивши их, Господе, у ништа обраћаш утвару њихову.
21. Кад кипљаше срце моје и растрзах се у себи,
22. Тада бијах незналица и не разумијевах; као живинче бијах пред тобом.
23. Али сам свагда код тебе, ти ме држиш за десну руку.
24. По својој вољи водиш ме, и послије ћеш ме одвести у славу.
25. Кога имам на небу, и с тобом ничега нећу на земљи.
26. Чезне за тобом тијело моје и срце моје; Бог је град срца мојега и *дио мој довијека. [*Пс 16, 5.]
27. Јер ево који одступише од тебе, гину; ти истребљаваш свакога који чини прељубу остављајући тебе.
28. А мени је добро бити близу Бога. На Господа полажем надање своје, и казиваћу сва чудеса твоја."

  "ps74": "---------------------------------
ПСАЛМИ ДАВИДОВИ
Псалам 74. 
Тужбалица кад се обесвети светиња.
Наук Асафов.
---------------------------------
1. Зашто се, Боже, срдиш на нас дуго; дими се гњев твој на овце паше твоје?
2. Опомени се сабора својега, који си стекао од старине, искупио себи у нашљедну државу, горе Сиона на којој си се населио.
3. Подигни стопе своје на старе развалине: све је разрушио непријатељ у светињи.
4. Ричу непријатељи твоји на мјесту сабора твојих, своје обичаје постављају умјесто наших обичаја.
5. Видиш, они су као онај који подиже сјекиру на сплетене гране у дрвета.
6. Све у њему што је резано разбише сјекирама и брадвама.
7. *Огњем сажегоше светињу твоју; на земљу обаливши, оскврнише стан имена твојега. [*2 цар 25, 9.]
8. Рекоше у срцу својем: Потримо их сасвијем. Попалише сва мјеста сабора Божијих на земљи.
9. Обичаја својих не видимо, нема више пророка, и нема у нас ко би знао докле ће то трајати.
10. Докле ће се, Боже, ругати насилник? Хоће ли довијека противник пркосити имену твојему?
11. Зашто устављаш руку своју и десницу своју? Пружи из њедара својих и истријеби их.
12. Боже, царе мој, који од старине твориш спасење посред земље!
13. *Ти си силом својом раскинуо море, и сатро главе воденим наказама. [*2 Мој 14, 21.]
14. Ти си размрскао главу крокодилу, дао га онима који живе у пустињи да га једу.
15. Ти си отворио изворе и потоке, ти си исушио ријеке које не пресишу.
16. Твој је дан и твоја је ноћ, ти си поставио звијезде и сунце.
17. Ти си утврдио све крајеве земаљске, љето и зиму ти си уредио.
18. Опомени се тога, непријатељ се руга Господу, и народ безумни не мари за име твоје.
19. Не дај звијерима душе грлице своје, немој заборавити стада страдалаца својих за свагда.
20. Погледај на завјет; јер су све пећине земаљске пуне станова безакоња.
21. Невољник нек се не врати срамотан, ништи и убоги нека хвале име твоје.
22. Устани, Боже, брани ствар своју, опомени се како ти се безумник руга сваки дан!
23. Не заборави обијести непријатеља својих, вике коју једнако дижу противници твоји!"

  "ps75": "---------------------------------
ПСАЛМИ ДАВИДОВИ
Псалам 75. 
Бог је судија охолима.
Начелнику пјевачком. Немој погубити. Псалам Асафов. Пјесма.
---------------------------------
1. Хвалимо те, Боже, хвалимо; близу је име твоје. За тебе казују чудеса твоја.
2. „Кад видим да је вријеме, судићу право.
3. Њиха се земља са свијема који живе на њој, ја утврђујем ступове њезине.“
4. Кажем хвалишама: Не хвалите се; и безаконицима: Не дижите рога.
5. Не дижите увис рога својега, не говорите тврдоглаво.
6. Јер узвишивање не долази ни од истока ни од запада, ни од пустиње;
7. Него је Бог судија, једнога понижује а другога узвисује.
8. Јер је *чаша у руци Господу, вино ври, наточио је пуну и раздаје из ње. И талог ће њезин прогутати, испиће сви безбожници на земљи. [*Пс 60, 3.]
9. А ја ћу казивати довијека, певаћу Богу Јаковљеву.
10. „Све ћу рогове безбожницима поломити, а рогови праведникови узвисиће се.“"

  "ps76": "---------------------------------
ПСАЛМИ ДАВИДОВИ
Псалам 76. 
Величина небеског судије.
Начелнику пјевачком. Уз жице. Псалам Асафов. Пјесма.
---------------------------------
1. Зна се у Јудеји за Бога, у Израиља је велико име његово.
2. У Салиму је стан његов, и насеље његово на Сиону.
3. *Ондје је поломио крилате стријеле луку, штит и мач и рат. [*Пс 46, 9.]
4. Ти си свијетао, дивнији од гора хајдучких.
5. Који су јуначког срца посташе плијен, заспаше сном својим, и јунаци не нађоше руку својих.
6. Од пријетње твоје, Боже Јаковљев, дријемљу кола и коњ.
7. Ти си страшан, и ко ће се одржати пред лицем твојим кад се разгњевиш?
8. С неба јављаш суд; земља се препада и мучи,
9. Кад Бог устаје на суд, да поможе свима који страдају на земљи.
10. И гњев људски обраћа се у славу теби, кад се једном опашеш гњевом.
11. Полажите и извршујте завјете Господу Богу својему; сви који сте око њега, носите даре страшноме.
12. Он укроћава дух кнезовима, он је страшан царевима земаљским."

  "ps77": "---------------------------------
ПСАЛМИ ДАВИДОВИ
Псалам 77. 
Утјеха у милости коју је Бог раније чинио својем народу.
Начелнику пјевача Идутунових. Асафов псалам.
---------------------------------
1. Глас мој иде к Богу и ја призивам њега; глас мој иде к Богу, и он ће ме услишити.
2. У дан туге своје тражих Господа; ноћу је рука моја подигнута, и не спушта се; душа моја неће да се утјеши.
3. Помињем Бога, и уздишем; размишљам, и трне дух мој.
4. Држим очи своје да су будне; клонуо сам и не могу говорити.
5. *Пребрајам старе дане и године од вијекова. [*Пс 143, 5.]
6. Опомињем се пјесама својих ноћу; разговарам се са срцем својим, и испитујем дух свој:
7. „Зар ће се довијека гњевити на нас Господ, и неће више љубити?
8. Зар је за свагда престала милост његова, и ријеч се прекинула од кољена на кољено?
9. Зар је заборавио милостив бити и у гњеву затворио милосрђе своје?“
10. И рекох: Жалосна је за мене ова промјена деснице Вишњега.
11. Памтим дјела Господња; памтим пређашње чудо твоје.
12. Мислио сам о свијем дјелима твојим, размишљао о радњи твојој;
13. Боже, пут је твој свети; *који је Бог тако велик као Бог наш? [*2 Мој 15, 11.]
14. Ти си Бог, који си чинио чудеса, показивао силу своју међу народима;
15. Мишицом си одбранио народ свој, синове Јаковљеве и Јосифове.
16. Видјеше те воде, Боже, видјеше те воде и устрепташе, и бездане се задрмаше.
17. Из облака лијаше вода, облаци даваху глас, и стријеле твоје лећаху.
18. Грмљаху громови твоји по небу; муње твоје сијеваху по васељени, земља се тресијаше и њихаше.
19. По мору бијаше пут твој, и стазе твоје по великој води, и траг твој не познаваше се.
20. Водио си народ свој као овце руком Мојсијевом и Ароновом."

  "ps78": "---------------------------------
ПСАЛМИ ДАВИДОВИ
Псалам 78. 
Вјерност Божија у вођењу његовог непослушног народа кроз историју.
Наук Асафов.
---------------------------------
1. Чуј, народе мој, наук мој, пригни ухо своје к ријечима уста мојих.
2. *Отворам за причу уста своја, казаћу старе приповијетке. [*Пс 49, 4; Мт 13, 35.]
3. Што слушасмо и дознасмо, и што нам казиваше оци наши,
4. *Нећемо затајити од дјеце њихове, нараштају позном јавићемо славу Господњу, и силу његову и чудеса која је учинио. [*5 Мој 4, 9.]
5. Свједочанство подиже у Јакову, и у Израиљу постави закон, који даде оцима нашим да га предаду дјеци својој;
6. Да би знао потоњи нараштај, дјеца која ће се родити, па и они да би казивали својој дјеци
7. Да полажу на Бога надање своје, и не заборављају дјела Божијих, и заповијести његове да држе;
8. И да не буду као оци њихови, род неваљао и упоран, род који не бјеше тврд срцем својим, нити вјеран Богу духом својим.
9. Синови Јефремови наоружани, који стријељају из лука, вратише се натраг, кад бијаше бој.
10. Не сачуваше завјета Божијега, и по закону његову не хтјеше ходити.
11. Заборавише дјела његова, и чудеса која им је показао,
12. Како пред оцима њиховијем учини чудеса у земљи Мисирској, на пољу *Соану; [*Ис 19, 11.]
13. *Раздвоји море и проведе их, од воде начини зид; [*2 Мој 14, 21.]
14. *И води их дању облаком, и сву ноћ свијетлијем огњем; [*2 Мој 13, 21.]
15. *Раскида стијене у пустињи, и поји их као из велике бездане; [*2 Мој 17, 6; 4 Мој 20, 11.]
16. Изводи потоке из камена, и води воду ријекама.
17. Али они још једнако гријешише њему, и гњевише Вишњега у пустињи.
18. И *кушаше Бога у срцу свом, иштући јела по вољи својој, [*2 Мој 16, 2.]
19. И *викаше на Бога, и рекоше: „Може ли Бог зготовити трпезу у пустињи? [*4 Мој 11, 4.]
20. Ево, Он удари у камен, и потече вода, и ријеке устадоше; може ли и хљеба дати? Хоће ли и меса поставити народу својему?“
21. Господ чу и *разљути се, и огањ се разгорје на Јакова, и гњев се подиже на Израиља. [*4 Мој 11, 1.]
22. Јер не вјероваше Богу и не уздаше се у помоћ његову.
23. Тада заповједи облацима одозго, и отвори врата небеска,
24. *И пусти, те им подаждје мана за јело, и хљеб небески даде им. [*2 Мој 16, 4, 14.]
25. Хљеба анђелскога јеђаше човјек; посла им јела до ситости.
26. Пусти небом устоку, и наведе силом својом југ;
27. И као прахом засу их месом, и као пијеском морским птицама крилатим;
28. Побаца их сред окола њихова, око шатора њиховијех.
29. И наједоше се и даде им што су жељели.
30. Али их још и не прође жеља, још бјеше јело у устима њиховијем.
31. Гњев се Божји подиже на њих и помори најјаче међу њима, и младиће у Израиљу поби.
32. Преко свега тога још гријешише, и не вјероваше чудесима његовијем.
33. И пусти, те дани њихови пролазише узалуд, и године њихове у страху.
34. Кад их убијаше, онда притјецаху к њему, и обраћаху се и искаху Бога;
35. И помињаху да је Бог одбрана њихова, и Вишњи избавитељ њихов.
36. Ласкаху му устима својима, и језиком својим лагаху му.
37. А срце њихово не бјеше њему вјерно, и не бијаху тврди у завјету његову.
38. Али он бјеше милостив, и покриваше гријех, и не помори их, често устављаше гњев свој, и не подизаше све јарости своје.
39. *Опомињаше се да су тијело, вјетар који пролази и не враћа се. [*Пс 103, 14, 16.]
40. Колико га пута расрдише у пустињи, и увриједише у земљи гдје се не живи!
41. Све наново кушаше Бога, и свеца Израиљева дражише.
42. Не сјећаше се руке његове, и дана у који их избави из невоље,
43. У који *учини у Мисиру знаке своје, и чудеса своја на пољу Соану; [*Пс 78, 12.]
44. И *поврже у крв ријеке њихове и потоке њихове, да не могоше пити. [*2 Мој 7, 20.]
45. Посла на њих бубине да их кољу, и жабе да их море.
46. *Љетину њихову даде црву, и муку њихову скакавцима. [*2 Мој 10, 13.]
47. *Винограде њихове поби градом, и смокве њихове сланом. [*2 Мој 9, 25.]
48. Граду предаде стоку њихову, и стада њихова муњи.
49. Посла на њих огњени гњев свој, јарост, срдњу и мржњу, чету злијех анђела.
50. Равни стазу гњеву својему, не чува душа њиховијех од смрти, и живот њихов предаде помору.
51. *Поби све првенце у Мисиру, први пород по колибама Хамовијем. [*2 Мој 12, 29.]
52. И *поведе народ свој као овце, и води их као стадо преко пустиње. [*Пс 77, 20.]
53. *Води их поуздано, и они се не бојаше, а † непријатеље њихове затрпа море. [*2 Мој 14, 19, 20; † 2 Мој 14, 27.]
54. И доведе их на мјесто *светиње своје, на ову гору коју задоби десница његова. [*2 Мој 15, 17.]
55. Одагна испред лица њихова народе; ждријебом раздијели њихово достојање, и по шаторима њиховијем насели кољена Израиљева.
56. Али они кушаше и срдише Бога вишњега, и уредаба његовијех не сачуваше.
57. Одусташе и одвргоше се, као и оци њихови, слагаше *као рђав лук. [*Ос 7, 16.]
58. *Увриједише га висинама својим, и идолима својим раздражише га. [*5 Мој 32, 21.]
59. Бог чу и разгњеви се и расрди се на Израиља веома.
60. *Остави насеље своје у Силому, шатор у којем живљаше с људима. [*1 Сам 4, 11.]
61. И оправи у ропство славу своју, и красоту своју у руке непријатељеве.
62. И предаде мачу народ свој, и на достојање своје запламтје се.
63. Младиће његове једе огањ, и дјевојкама његовијем не пјеваше сватовских пјесама;
64. Свештеници његови падаше од мача, и удовице његове не плакаше.
65. Најпослије као иза сна пробуди се Господ, прену се као јунак кад се напије вина.
66. И поби непријатеље своје с леђа, вјечној срамоти предаде их.
67. И не хтје шатора Јосифова, и кољена Јефремова не изабра.
68. Него изабра кољено Јудино, гору Сион која му омиље.
69. И сагради светињу своју као горње своје станове, и као земљу утврди је довијека.
70. И *изабра Давида, слугу својега, и узе га од торова овчијих, [*1 Сам 16, 11, 12; 2 Сам 7, 8.]
71. И од дојилица доведе га да пасе народ његов, Јакова, и нашљедство његово, Израиља.
72. И он их пасе чистијем срцем, и води их мудријем рукама."

  "ps79": "---------------------------------
ПСАЛМИ ДАВИДОВИ
Псалам 79. 
Јадање над разорењем Јерусалима.
Псалам Асафов.
---------------------------------
1. Боже, незнабошци дођоше у достојање твоје; оскврнише свету цркву твоју, Јерусалим претворише у зидине.
2. Трупље слуга твојих дадоше птицама небескијем да их једу, тијела светаца твојих звијерима земаљским.
3. Пролише крв њихову као воду око Јерусалима, и не бјеше ко да погребе.
4. *Постадосмо подсмијех у сусједа својих, ругају нам се и срамоте нас који су око нас. [*Пс 44, 13.]
5. Докле ћеш се, Господе, једнако гњевити, јарост твоја горјети као огањ?
6. *Излиј гњев свој на народе који те не знају, и на царства која не призивају твојега имена. [*Јер 10, 25.]
7. Јер изједоше Јакова, и насеље његово опустише.
8. Не помињи пређашњих безакоња наших, већ похитај да нас пресретнеш милосрђем својим, јер смо веома олошали.
9. Помози нам, Боже, спаситељу наш, ради славе имена својега, избави нас и очисти од гријеха наших ради имена својега.
10. *3ашто да говоре незнабошци: Гдје је Бог њихов? Нека се покаже пред очима нашим освета над незнабошцима за пролиту крв слуга твојих! [*Пс 115, 2.]
11. *Нека изађу пред лице твоје уздаси сужањски, силом мишице своје сачувај намијењене смрти. [*Пс 102, 20.]
12. Седмином врати у њедра сусједима нашим ружење којим те ружише, Господе!
13. А ми, народ твој и овце паше твоје, довијека ћемо тебе славити, и од кољена на кољено казивати хвалу твоју."

  "ps80": "---------------------------------
ПСАЛМИ ДАВИДОВИ
Псалам 80. 
Молитва за Израиљ – чокот Божији.
Начелнику пјевачком. Уз музикалну справу сосаним едут. Асафов псалам.
---------------------------------
1. Пастире Израиљев, чуј! Који водиш синове Јосифове као овце, *који сједиш на херувимима, јави се! [*1 Сам 4, 4; Пс 99, 1.]
2. Пред Јефремом и Венијамином и Манасијом пробуди крјепост своју, и ходи да нам поможеш.
3. Боже, *поврати нас, нека засја лице твоје да се спасемо! [*Пс 80, 19.]
4. Господе, Боже над војскама, докле ћеш се гњевити кад те моли народ твој?
5. *Храниш их хљебом сузнијем, и појиш их сузама троструком мјером. [*Пс 102, 9.]
6. Учинио си да се око нас свађају сусједи наши, и непријатељи се наши смију међу собом.
7. Боже над војскама, *поврати нас, нека засја лице твоје да се спасемо! [*Пс 80, 3, 19.]
8. *Из Мисира си пренио чокот, изагнао народе, и посадио га. [*Ис 5, 1.]
9. Окрчио си за њ, и он пусти жиле и заузе сву земљу.
10. Горе се покрише његовијем сјеном, и лозе су му као кедри Божији.
11. Пустио је лозе своје до мора, и огранке своје до ријеке.
12. Зашто си му *развалио ограду, да га кида ко год прође? [*Пс 89, 41.]
13. Горски вепар подгриза га, и пољска звијер једе га.
14. Боже над војскама, обрати се, погледај с неба и види, и обиђи виноград овај,
15. Сад онај који је посадила десница твоја, и сина којега си укријепио себи!
16. Попаљен је огњем, исјечен, од страшнога погледа твојега пропаде.
17. Нека буде рука твоја над човјеком деснице твоје, над сином човјечијим којега си утврдио себи!
18. И нећемо одступити од тебе, оживи нас, и име твоје призиваћемо.
19. Господе, Боже над војскама, *поврати нас, нека засја лице твоје, да се спасемо! [*Пс 80, 3, 7.]"

  "ps81": "---------------------------------
ПСАЛМИ ДАВИДОВИ
Псалам 81. 
Истинско празновање.
Начелнику пјевачком. Уз гетску справу. Псалам Асафов.
---------------------------------
1. Радујте се Богу који нам даје крјепост; покликујте Богу Јаковљеву.
2. Подигните пјесме, дајте бубањ, слатке гусле са псалтиром.
3. Трубите о мијени у трубу, о уштапу ради празника нашега.
4. Јер је *такав закон у Израиља, наредба од Бога Јаковљева. [*3 Мој 23, 24.]
5. За свједочанство постави Јосифу ово, кад иђаше на земљу Мисирску. Језик, којега не знах, чух:
6. „Уклонио сам рамена његова од бремена, руке његове опростише се котарица.
7. У невољи си ме призвао, и избавих те, услиших те усред грома, *на води Мериви искушах те. [*2 Мој 17, 7; 4 Мој 20, 13.]
8. Слушај, народе мој, и засвједочићу ти; Израиљу, о кад би ме послушао:
9. *Да не буде у тебе туђега Бога, и Богу страноме немој се клањати. [*2 Мој 20, 3.]
10. Ја сам Господ, Бог твој, који сам те извео из земље Мисирске; отвори уста своја, и ја ћу их напунити.
11. Али не послуша народ мој гласа мојега, Израиљ не мари за ме.
12. *И ја их пустих на вољу срца њихова, нека ходе по својим мислима. [*Дап 14, 16.]
13. О, кад би народ мој слушао мене, и синови Израиљеви ходили путовима мојим!
14. Брзо бих покорио непријатеље њихове, и на противнике њихове дигао бих руку своју;
15. Који мрзе на Господа, били би им покорни, и добри дани њихови били би довијека;
16. Најбољом би пшеницом хранио њих, и медом бих из камена ситио их.“"

  "ps82": "---------------------------------
ПСАЛМИ ДАВИДОВИ
Псалам 82. 
У говору Господ пријети неправедним властима.
Псалам Асафов.
---------------------------------
1. Бог стаде на сабору Божијем, усред богова изрече суд:
2. „Докле ћете судити неправо, и безбожницима *гледати ко је ко? [*5 Мој 1, 17.]
3. Судите убогоме и сироти, онога кога гоне и ништега правдајте.
4. Избављајте убогога и ништега, из руке безбожничке отимајте.
5. Не познаше, нити разумјеше, ходе по тами; задрмаше се земљи сви темељи.
6. *Рекох: Богови сте, и синови Вишњега сви. [*Пс 82, 1; Јн 10, 34.]
7. Али ћете као људи помријети, и као сваки кнез пашћете.“
8. Устани, Боже, суди земљи; јер су твоји по нашљедству сви народи."

  "ps83": "---------------------------------
ПСАЛМИ ДАВИДОВИ
Псалам 83. 
Молитва за помоћ против савеза непријатеља Израиљевих.
Пјесма. Псалам Асафов.
---------------------------------
1. Боже, немој замукнути, немој шутјети, нити почивај, Боже!
2. Јер, ево, непријатељи твоји узавреше, и који те ненавиде, подигоше главу.
3. По народ твој зло наумише, и договарају се *на избране твоје. [*Пс 27, 5.]
4. Рекоше: Ходите да их истријебимо између народа да се више не спомиње име Израиљево.
5. Сложно присташе и супрот теби вјеру ухватише:
6. Насеља Едомова и Исмаиловци, Моав и Агарени,
7. Гевал и Амон и Амалик, Филистеји с Тирцима;
8. И Асур удружи се с њима; постадоше мишица синовима Лотовијем.
9. Учини им онако као *Мадијаму, као † Сисари, као Јавину на потоку Кисону, [*Суд 7, 22; † Суд 4, 15.]
10. Који су истријебљени у Аендору, нагнојише собом земљу.
11. Уради с њима, с кнезовима њиховијем, као *с Оривом и Зивом, и са свима главарима њиховијем као † са Зевејем и Салманом. [*Суд 7, 25; † Суд 8, 21.]
12. Јер говоре: Освојимо насеља Божија.
13. Боже мој, заповједи нека буду као прах, као пијесак пред вјетром.
14. Као што огањ сажиже шуму, и као пламен што запаљује горе,
15. Тако их погнај буром својом и вихором својим смети их.
16. Покриј лице њихово срамотом, да би тражили име твоје, Господе!
17. Нека се стиде и сраме довијека, нека се смету и изгину!
18. И нека знаду да си ти, којему је име Господ, једини највиши над свом земљом."

  "ps84": "---------------------------------
ПСАЛМИ ДАВИДОВИ
Псалам 84. 
Чежња за светињом.
Начелнику пјевачком. Уз гетску справу. Псалам синова Корејевих.
---------------------------------
1. Како су мили станови твоји, Господе над силама.
2. *Гине душа моја желећи у дворе Господње; срце моје и тијело моје отима се к Богу живоме. [*Пс 42, 2.]
3. И птица находи кућу, и ластавица гнијездо себи гдје леже птиће своје, код олтара твојих, Господе над силама, царе мој и Боже мој!
4. *Благо онима који живе у дому твом! Они те хвале без престанка. [*Пс 65, 4.]
5. Благо онима којима је сила у теби, и којима су у срцу путови твоји!
6. Идући долином плачевном, претварају је у изворе, и дажд је одијева благословима.
7. Иду збор за збором, јављају се пред Богом на Сиону.
8. Господе, Боже над силама! Услиши молитву моју, Боже Јаковљев!
9. Боже, браничу наш! Сагни се и види лице помазаника својега!
10. Јер је боље један дан у дворима твојим од хиљаде. Волим бити на прагу дома Божијега него живјети у шаторима безбожничким.
11. Јер је Господ Бог сунце и штит, Господ даје благодат и славу; онима који ходе у безазлености не украћује ниједнога добра. [*Пс 34, 10.]
12. Господе над силама, благо човјеку, који се у те узда!"

  "ps85": "---------------------------------
ПСАЛМИ ДАВИДОВИ
Псалам 85. 
Молба да Господ опет благослови народ према којем је раније био милостив.
Начелнику пјевачком. Псалам синова Корејевих.
---------------------------------
1. Смиловао си се, Господе, на земљу своју, повратио си робље Јаковљево.
2. Опростио си неправду народу својему, покрио си све гријехе његове.
3. Уставио си сву јарост своју, ублажио жестину гњева својега.
4. Поврати нас, Боже спаситељу наш, прекини срдњу своју на нас.
5. Зар ћеш се довијека гњевити на нас, и протегнути гњев свој од кољена на кољено?
6. Зар се нећеш повратити и оживити нас, да би се народ твој радовао о теби?
7. Покажи нам, Господе, милост своју, и помоћ своју дај нам.
8. Да послушам што говори Господ Бог. Он изриче мир народу својему и свецима својим, и онима који се обраћају срцем к њему.
9. Да, близу је онијех који га се боје помоћ његова, да би населио славу у земљи нашој!
10. Милост и истина срешће се, правда и мир пољубиће се.
11. Истина ће никнути из земље, и правда ће с неба приникнути.
12. И Господ ће дати добро, и земља наша даће плод свој.
13. Правда ће пред њим ићи, и поставиће на пут стопе своје."

  "ps86": "---------------------------------
ПСАЛМИ ДАВИДОВИ
Псалам 86. 
Молитва у великој невољи.
Молитва Давидова.
---------------------------------
1. Пригни, Господе, ухо своје и услиши ме, јер сам невољан и ништ.
2. Сачувај душу моју, јер сам твој поклоник. Спаси слугу својега, Боже мој, који се у те узда.
3. Смилуј се на ме, Господе, јер к теби вичем вас дан.
4. Развесели душу слуге својега, јер к теби, Господе, подижем душу своју.
5. *Јер си ти, Господе, добар и милосрдан, и веома милостив свима који те призивају. [*Пс 86, 15.]
6. Чуј, Господе, молитву моју, и слушај глас мољења мојега.
7. *У дан туге своје призивам те, јер ћеш ме услишити. [*Пс 50, 15.]
8. Нема међу боговима таквога какав си ти, Господе, и нема дјела таквијех каква су твоја.
9. Сви народи, које си створио, доћи ће и поклонити се пред тобом, Господе, и славити име твоје.
10. Јер си ти велик и твориш чудеса; ти си један Бог.
11. *Покажи ми, Господе, пут свој, и ићи ћу у истини твојој; учини нека се мили срцу мојему бојати се имена твојега. [*Пс 27, 11.]
12. Славићу те, Господе Боже мој, свијем срцем својим, и поштоваћу име твоје довијека.
13. Јер је милост твоја велика нада мном, и извадио си душу моју из пакла најдубљега.
14. Боже, охолице усташе на мене, и гомила насилника тражи душу моју, и немају тебе пред собом.
15. *Али ти, Господе, Боже милостиви и благи, стрпљиви и богати добротом и истином, [*2 Мој 34, 6.]
16. Погледај на ме и смилуј ми се, дај силу своју слузи својему, и помози *сину слушкиње своје; [*Пс 116, 16.]
17. Учини са мном чудо доброте. Нека виде који ме ненавиде, и постиде се што си ми, Господе, помогао и утјешио ме."

  "ps87": "---------------------------------
ПСАЛМИ ДАВИДОВИ
Псалам 87. 
Сион се велича што је обратио многобошце.
Псалам синова Корејевих. Пјесма.
---------------------------------
1. Што је сам основао на горама светијем,
2. Врата Сионска љуби Господ више свијех станова Јаковљевијех,
3. Славно казују за тебе, граде Божји!
4. „Међу оне који ме знају, бројићу Мисир и Вавилон. Гле, и Филистеји и Тир с Етиопском ондје су се родили.“
5. O Сиону ће се говорити: Тај се и тај родио у њему; сам Вишњи утврђује га.
6. Господ ће у пријепису народа завикати: Овај се родио у њему.
7. И који пјевају и веселе се: сви су извори моји у теби!"

  "ps88": "---------------------------------
ПСАЛМИ ДАВИДОВИ
Псалам 88. 
Молитва у тешком искушењу и у смртној опасности.
Пјесма. Псалам синова Корејевих. Начелнику пјевачком, да се пјева уза свиралу. Наук Емана од племена Зарина.
---------------------------------
1. Господе Боже, Спаситељу мој, дању вичем и ноћу пред тобом.
2. Нек изађе преда те молитва моја, пригни ухо своје к јауку мојему;
3. Јер је душа моја пуна јада, и живот се мој примаче паклу.
4. Изједначих се с онима који у гроб одлазе, постадох као човјек без силе,
5. Као међу мртве бачен, као убијени који леже у гробу, којих се више не сјећаш, и који су од руке твоје далеко.
6. Метнуо си ме у јаму најдоњу, у таму, у бездану.
7. Отежа ми гњев твој, и *свима валима својим удараш ме. [*Пс 42, 7.]
8. Удаљио си од мене познанике моје, њима си ме омразио; затворен сам, и не могу изаћи.
9. *Око моје усахну од јада, вичем те, Господе, вас дан, пружам к теби руке своје. [*Пс 38, 10.]
10. *Еда ли ћеш на мртвима чинити чудеса? Или ће мртви устати и тебе славити? [*Пс 6, 5.]
11. Еда ли ће се у гробу приповиједати милост твоја, и истина твоја у труљењу?
12. Еда ли ће у тами познати чудеса твоја, и правду твоју гдје се све заборавља?
13. Али ја, Господе, к теби вичем, и јутром молитва моја срета те.
14. Зашто, Господе, одбацујеш душу моју, и одвраћаш лице своје од мене?
15. Мучим се и издишем од удараца, подносим страхоте твоје, без надања сам.
16. Гњев твој стиже ме, страхоте твоје раздиру ме.
17. Оптјечу ме сваки дан као вода, стежу ме одсвуда.
18. Удаљио си од мене друга и пријатеља; познаници моји сакрили су се у мрак."

  "ps89": "---------------------------------
ПСАЛМИ ДАВИДОВИ
Псалам 89. 
Утјеха за Давидов дом у Божијем обећању.
Наук Етана од племена Зарина.
---------------------------------
1. Милости ћу Господње пјевати увијек, од кољена на кољено јављаћу истину твоју устима својима.
2. Јер знам да је зававијек основана милост, и на небесима да си утврдио истину своју рекавши:
3. „Учиних завјет с избраним својим, заклех се Давиду, слузи својему:
4. Довијека ћу утврђивати сјеме твоје, и пријесто твој уређивати од кољена до кољена.“
5. Небо казује чудеса твоја, Господе, и истину твоју сабор светијех.
6. Јер ко је над облацима раван Господу? Ко ће се изједначити с Господом међу синовима Божијим?
7. Богу се ваља клањаги на сабору светијех, страшнији је од свијех који су око њега.
8. Господе, Боже над војскама! Ко је силан као ти, Боже? И истина је твоја око тебе.
9. *Ти владаш над силом морском; кад подигне вале своје, ти их укроћаваш. [*Пс 65, 7.]
10. *Ти си оборио охоли Мисир као рањеника, крјепком мишицом својом расијао си непријатеље своје. [*Пс 87, 4.]
11. *Твоје је небо и твоја је земља; ти си саздао васељену и што је год у њој. [*Пс 24, 1.]
12. Сјевер и југ ти си створио, Тавор и Ермон о твом се имену радује.
13. Твоја је мишица крјепка, силна је рука твоја, и висока десница твоја.
14. *Благост је и правда подножје пријестолу твојему, милост и истина иде пред лицем твојим. [*Пс 97, 2.]
15. Благо народу који зна трубну поклич, Господе! У свјетлости лица твојега они ходе;
16. Именом се твојим радују вас дан, и правдом твојом узвисују се.
17. Јер си ти красота силе њихове, и по милости твојој узвисује се рог наш.
18. Јер је од Господа одбрана наша, и од светога Израиљева цар наш.
19. Тада си говорио у утвари вјернима својим, и рекао: „Послах помоћ јунаку, узвисих *избранога својега из народа. [*Пс 89, 3.]
20. *Нађох Давида, слугу својега, светим уљем својим помазах га. [*1 Сам 16, 12.]
21. Рука ће моја бити једнако с њим, и мишица моја кријепиће га.
22. Неће га непријатељ надвладати, и син безакоња неће му досадити.
23. Потрћу пред лицем његовијем непријатеље његове, и ненавиднике његове поразићу.
24. Истина је моја и милост моја с њим; и у моје име узвисиће се рог његов.
25. *Пружићу на море руку његову, и на ријеке десницу његову. [*Пс 72, 8.]
26. Он ће ме звати: Ти си *отац мој, Бог мој и град спасења мојега. [*2 Сам 7, 14.]
27. И ја ћу га учинити првенцем, вишим од царева земаљских.
28. Довијека ћу му хранити милост своју, и завјет је мој с њим вјеран.
29. Продуљићу сјеме његово довијека, и пријесто његов као дане небеске.
30. Ако синови његови оставе закон мој, и не узиду у заповијестима мојим;
31. Ако погазе уредбе моје, и заповијести мојих не сачувају,
32. Онда ћу их покарати прутом за непокорност, и ранама за безакоње њихово;
33. Али милости своје нећу узети од њега, нити ћу преврнути истином својом;
34. Нећу погазити завјета својега, и што је изашло из уста мојих нећу порећи.
35. Једном се заклех светошћу својом; зар да слажем Давиду?
36. Сјеме ће његово трајати довијека, и пријесто његов као сунце преда мном;
37. Он ће стајати увијек као мјесец и вјерни свједок у облацима.“
38. А сад си *одбацио и занемарио, разгњевио си се на помазаника својега; [*Пс 44, 9.]
39. Занемарио си завјет са слугом својим, бацио си на земљу вијенац његов.
40. *Развалио си све ограде његове, градове његове обратио си у зидине. [*Пс 80, 12.]
41. Плијене га сви који пролазе онуда, поста подсмијех у сусједа својијех.
42. Узвисио си десницу непријатеља његовијех, обрадовао си све противнике његове.
43. Завратио си оштрице мача његова, и нијеси га укријепио у боју;
44. Узео си му свјетлост, и пријесто његов оборио си на земљу;
45. Скратио си дане младости његове и обукао га у срамоту.
46. Докле ћеш се, Господе, једнако одвраћати, докле ће као огањ пламтјети гњев твој?
47. Опомени се какав је вијек мој, како си ни на што створио све синове Адамове?
48. Који је човјек живио и није смрти видио, и избавио душу своју из руку пакленијех?
49. Гдје су пређашње милости твоје, Господе? Клео си се Давиду истином својом.
50. Опомени се, Господе, пријекора слуга својих, који носим у њедрима својим од свијех силнијех народа,
51. Којим коре непријатељи твоји, Господе, којим коре траг помазаника твојега.
52. *Благословен Господ увијек! Амин, амин. [*Пс 41, 13.]"

  "ps90": "---------------------------------
ПСАЛМИ ДАВИДОВИ
Псалам 90. 
Бог је вјечан, грјешни људи су пролазни. Молитва за милост.
Молитва Мојсија, човјека Божијега.
---------------------------------
1. Господе, ти си нам уточиште од кољена до кољена.
2. Прије него се горе родише и сазда се земља и васељена, и од вијека и до вијека ти си Бог.
3. Ти повраћаш човјека у трухлеж, и говориш: *Вратите се синови људски! [*Проп 12, 7.]
4. *Јер је тисућа година пред очима твојима као дан јучерашњи кад мине, и као стража ноћна. [*2 Пет 3, 8.]
5. Ти их као поводњем односиш; *они су као сан, † као трава која рано вене, [*Пс 103, 15; † Ис 40, 6.]
6. *Ујутру цвјета и увене, увече се покоси и сасуши. [*Јов 14, 2.]
7. Јер нас нестаје од гњева твојега, и од јарости твоје у сметњи смо.
8. Ставио си безакоња наша преда се, и тајне наше на свјетлост лица својега.
9. Сви се дани наши прекраћују од срдње твоје, године наше пролазе као глас.
10. Дана година наших свега има до седамдесет година, а у јачега до осамдесет година: И сам је цвијет њихов мука и невоља; јер теку брзо, и ми одлијећемо.
11. Ко зна силу гњева твојега и твоју јарост, да би те се као што треба бојао?
12. *Научи нас тако бројити дане наше, да бисмо стекли срце мудро. [*Пс 39, 4.]
13. Поврати се, Господе! Докле ћеш? Смилуј се на слуге своје.
14. Ујутру нас насити доброте своје, и радоваћемо се и веселити у све дане своје.
15. Обрадуј нас према данима у које си нас мучио, и према годинама у које смо гледали невољу.
16. Нека се покаже на слугама твојим дјело твоје, и слава твоја на синовима њиховијем.
17. Нека буде добра воља Господа Бога нашега с нама, и дјело руку наших доврши нам, и дјело руку наших доврши."

  "ps91": "---------------------------------
ПСАЛМИ ДАВИДОВИ
Псалам 91. 
Свемогући Бог је заштита у свима опасностима.
---------------------------------
1. Који живе у заклону Вишњега, у сјену Свемогућега почива.
2. Говори Господу: Ти си уточиште моје и бранич мој, Бог мој у којега се уздам.
3. *Он ће те избавити из замке птичареве, и од љутога помора; [*Пс 124, 7.]
4. Перјем својим осјениће те, и под крилима његовијем заклонићеш се; истина је његова штит и ограда.
5. Нећеш се бојати страхоте ноћне, стријеле која лети дању,
6. Помора који иде по мраку, болести која у подне мори.
7. Пашће поред тебе тисућа и десет тисућа с десне стране теби, а тебе се неће дотаћи.
8. Само ћеш гледати очима својима, и видјећеш плату безбожницима.
9. Јер си ти, Господе, поуздање моје. Вишњега си изабрао себи за уточиште.
10. Неће те зло задесити, и ударац неће досегнути до колибе твоје.
11. *Јер анђелима својим заповиједа за тебе да те чувају по свијем путовима твојим. [*Мт 4, 6.]
12. На руке ће те узети да гдје не запнеш за камен ногом својом.
13. На лава и на аспиду наступаћеш и газићеш лавића и змаја.
14. „Кад ме љуби, избавићу га; заклонићу га кад је познао име моје.
15. Призваће ме, и услишићу га; с њим ћу бити у невољи, избавићу га и прославићу га.
16. Дуга живота наситићу га, и показаћу му спасење своје.“"

  "ps92": "---------------------------------
ПСАЛМИ ДАВИДОВИ
Псалам 92. 
Славопој Богу који кажњава безбожнике и благосиља праведнике.
Псалам. Пјесма за суботу.
---------------------------------
1. Лијепо *је хвалити Господа, и пјевати имену твојему, Вишњи, [*Пс 147, 1.]
2. Јављати јутром милост твоју, и истину твоју ноћу,
3. *Уз десет жица и уз псалтир, и уз јасне гусле! [*Пс 33, 2.]
4. Јер си ме развеселио, Господе, дјелима својим, с дјела руку твојих радујем се.
5. Како су велика дјела твоја, Господе! Веома су дубоке помисли твоје.
6. Безумник не зна, и незналица не разумије тога.
7. Кад *безбожници ничу као трава и цвјетају сви који чине безакоње, то бива зато да би се истријебили довијека. [*Пс 37, 2.]
8. А ти си, Господе, висок увијек.
9. Јер, ево, непријатељи твоји, Господе, јер, ево, непријатељи твоји гину, и расипају се сви који чине безакоње;
10. А мој рог ти узвисујеш као рог у једнорога, ја сам *помазан новијем уљем. [*Пс 23, 5.]
11. И око моје види непријатеље моје, и о безаконицима који устају на мене, слушају уши моје.
12. *Праведник се зелени као палма, као кедар на Ливану узвисује се. [*Пс 52, 8.]
13. Који су засађени у дому Господњем, зелене се у дворовима Бога нашега;
14. Родни су и у старости, једри и зелени,
15. Јављајући да је праведан Господ, *бранич мој, и да нема у њему неправде. [*5 Мој 32, 4.]"


  "ps93": "---------------------------------
ПСАЛМИ ДАВИДОВИ
Псалам 93. 
Величанство Царства Божијег.
---------------------------------
1. Господ *царује. Обукао се у величанство, обукао се Господ у силу, и опасао се. † Зато је васељена тврда и неће се помјерити. [*Пс 97, 1; † Пс 96, 10.]
2. Пријесто твој стоји од искона; од вијека ти си.
3. Подижу ријеке, Господе, подижу ријеке глас свој, подижу ријеке вале своје:
4. Од хујања воде многе и силне, од вала морских силнији је на висини Господ.
5. Свједочанства су твоја веома тврда; дому твојему припада светлост, Господе, на дуго вријеме."

  "ps94": "---------------------------------
ПСАЛМИ ДАВИДОВИ
Псалам 94. 
Молитва против угњетача народа Господњег
---------------------------------
1. Боже *од освете, Господе, Боже од освете, покажи се! [*5 Мој 32, 35.]
2. Подигни се, *судијо земаљски, подај заслугу охолима. [*1 Мој 18, 25.]
3. Докле ће се безбожници, Господе, докле ће се безбожници хвалити?
4. Руже и охоло говоре, величају се сви који чине безакоње.
5. Газе народ твој, Господе, и достојање твоје муче.
6. Удовицу и дошљака убијају, и сироте море.
7. *И говоре: Неће видјети Господ, и неће дознати Бог Јаковљев. [*Пс 10, 11.]
8. *Уразумите се, прелуди људи! Будале! Кад ћете бити паметни? [*Пс 92, 6.]
9. *Који је створио ухо, зар не чује? И који је око начинио, зар не види? [*2 Мој 4, 11.]
10. Зар неће обличити који народе уразумљује, који учи човјека да зна?
11. *Господ зна мисли људима како су ништаве. [*1 Кор 3, 20.]
12. *Благо човјеку кога ти, Господе, уразумљујеш и законом својим учиш; [*Јов 5, 17.]
13. Да би му дао мир у зле дане, док се ископа јама безбожнику.
14. Јер неће одбацити Господ народа својега, и достојања својега неће оставити.
15. Јер ће се суд вратити на правду, и њега ће наћи сви права срца.
16. Ко ће устати за мене супрот злима? Ко ће стати за мене супрот онима који чине безакоње?
17. Кад ми Господ не би био помоћник, брзо би се душа моја преселила онамо гдје се мучи.
18. Кад речем: Дрхће ми нога, милост твоја, Господе, прихвата ме.
19. Кад се умноже бриге у срцу мом, утјехе твоје разговарају душу моју.
20. Еда ли ће близу тебе стати пријесто крвнички, и онај који намишља насиље насупрот закону?
21. Спремају се на душу праведникову, и крв праву окривљују.
22. Али је Господ моје пристаниште, и Бог је мој тврдо уточиште моје.
23. Он ће им вратити за безакоње њихово, за њихову злоћу истријебиће их, истријебиће их Господ, Бог наш."

  "ps95": "---------------------------------
ПСАЛМИ ДАВИДОВИ
Псалам 95. 
Позивање на величање Бога. Опомена непослушнима.
---------------------------------
1. Ходите, запјевајмо Господу, покликнимо Богу, граду спасења својега!
2. Изађимо пред лице његово с хвалом, у пјесмама покликнимо му!
3. Јер је *Господ велик Бог и велик цар над свијем боговима. [*Пс 96, 4.]
4. У његовој су руци дубине земаљске, и висине горске његове су.
5. Његово је море и он га је створио, и сухоту руке су његове начиниле.
6. Ходите, поклонимо се, припаднимо, клекнимо пред Господом творцем својим.
7. Јер је он Бог наш, и *ми народ паше његове и овце руке његове. † Сад кад бисте послушали глас његов: [*Пс 100, 3; † Јев 3, 7; 4, 7.]
8. „Немојте да вам одрвени срце ваше *као у Мериви, као у дан кушања у пустињи, [*2 Мој 17, 2, 7.]
9. Гдје ме кушаше оци ваши, испиташе и видјеше дјело моје.
10. Четрдесет година срдих се на род онај, и рекох: Ови људи тумарају срцем, и не знају путова мојих;
11. И зато се *заклех у гњеву свом да неће ући у мир мој.“ [*4 Мој 14, 23.]"

  "ps96": "---------------------------------
ПСАЛМИ ДАВИДОВИ
Псалам 96. Господ је Творац и Судија цијелога свијета.
---------------------------------
1. Пјевајте Господу пјесму нову; пјевај Господу, сва земљо!
2. Пјевајте Господу, благосиљајте име његово, јављајте од дана на дан спасење његово.
3. Казујте по народима славу његову, по свијем племенима чудеса његова.
4. Јер је велик Господ и ваља га хвалити; страшнији је од свијех богова.
5. Јер су сви богови у народа ништа; Господ је небеса створио.
6. Слава је и величанство пред лицем његовијем, сила и красота у светињи његовој.
7. Дајте, Господу, племена народна, дајте Господу славу и част.
8. Дајте Господу славу према имену његову. Носите даре и идите у дворе његове.
9. Поклоните се Господу у светој красоти. Стрепи пред њим, сва земљо!
10. Реците народима: *Господ царује; зато је васељена тврда и неће се помјестити; † он ће судити народима право. [*Пс 93, 1; † Пс 98, 9.]
11. Нек се веселе небеса и земља се радује; нек пљеска море и што је у њему;
12. Нека скаче поље и све што је на њему; тада нек се радују сва дрвета шумска
13. Пред лицем Господњим; јер иде, јер иде да суди земљи. Судиће васељени по правди, и народима по истини својој."

  "ps97": "---------------------------------
ПСАЛМИ ДАВИДОВИ
Псалам 97. 
Сион се радује што Бог царује над свом земљом.
---------------------------------
1. Господ царује: нек се радује земља! Нек се веселе острва многа.
2. Облак је и мрак око њега; *благост и правда подножје пријестолу његову. [*Пс 89, 14.]
3. *Огањ пред њим иде, и пали наоколо непријатеље његове. [*Авак 3, 5.]
4. Муње његове сијевају по васељени; види и стрепи земља.
5. Горе као восак топе се од лица Господњега, од лица Господа свој земљи.
6. *Небеса казују правду његову, и сви народи виде славу његову. [*Пс 19, 1.]
7. Нек се стиде сви који се клањају киповима, који се хвале идолима својим. *Поклоните му се сви богови. [*Јев 1, 6.]
8. Чује и радује се Сион, и кћери се Јудејске веселе због судова твојих, Господе!
9. Јер си ти, Господе, висок над свом земљом и *надвисујеш све богове. [*Пс 96, 4.]
10. Који љубите Господа, *мрзите на зло. Он чува душе светаца својих; из руку безбожничких отима их. [*Ам 5, 15.]
11. *Свјетлост се просипа на праведника, и весеље на оне који су права срца. [*Пс 112, 4.]
12. Радујте се, праведни, о Господу, и славите свето име његово."

  "ps98": "---------------------------------
ПСАЛМИ ДАВИДОВИ
Псалам 98. 
Нова пјесма Судији свега свијета.
Псалам.
---------------------------------
1. Појте *Господу пјесму нову, јер учини чудеса. Поможе му десница његова и света мишица његова. [*Пс 33, 3.]
2. Јави Господ спасење своје, пред народима откри правду своју.
3. Опомену се милости своје и вјерности своје к дому Израиљеву. *Видјеше сви крајеви земаљски спасење Бога нашега. [*Ис 52, 10.]
4. Радуј се Господу, сва земљо; пјевајте, покликујте и попијевајте!
5. Ударајте Господу у гусле, у гусле и с гласом псаламским.
6. У трубе и рогове затрубите пред царем Господом.
7. Нека пљеска море и што је у њему, васељена и који у њој живе;
8. Ријеке нека пљескају рукама; скупа горе нек се радују
9. Пред лицем Господњим; јер иде да суди земљи; судиће васељени праведно и народима вјерно."

  "ps99": "---------------------------------
ПСАЛМИ ДАВИДОВИ
Псалам 99. 
Светост влада у Царству Господњем.
---------------------------------
1. Господ *царује: нека стрепе народи; † сједи на херувимима: нек се дрма земља! [*Пс 93, 1; † Пс 80, 1.]
2. Господ је на Сиону велик, и висок над свима народима.
3. Нека славе велико и страшно име твоје; да је свети!
4. Нека славе силу цара који љуби правду. Ти си утврдио правду; суд и правду ти си уредио у Јакову.
5. Узвисујте Господа Бога нашега, и клањајте се подножју његову; да је свети!
6. *Мојсије и Арон, свештеници његови, и Самуило један од онијех који призивљу име његово, призиваху Бога, и он их услиши. [*Јер 15, 1.]
7. У ступу од облака говораше њима; они чуваше заповијести његове и уредбу коју им даде.
8. Господе, Боже наш, ти си их услишио; ти си им био Бог благ и плаћао за дјела њихова.
9. Узвисујте Господа Бога нашега, и клањајте се на светој гори његовој, јер је свети Господ Бог наш."

  "ps100": "---------------------------------
ПСАЛМИ ДАВИДОВИ
Псалам 100. Славопој народа при улажењу у светињу. Похвална пјесма за народ Божији.
Псалам похвалан.
---------------------------------
1. Радуј се Господу сва земљо!
2. Служите Господу весело; идите пред лице његово пјевајући!
3. Познајте Господ да је Бог. Он нас је створио, и ми смо достојање његово, *народ његов и овце паше његове. [*Пс 95, 7.]
4. Улазите на врата његова са славом, у дворе његове с хвалом. Славите га, и благосиљајте име његово.
5. Јер је добар Господ; милост је његова увијек, и истина његова од кољена на кољено."

  "ps101": "---------------------------------
ПСАЛМИ ДАВИДОВИ
Псалам 101. 
Огледало владавине Давидове.
Псалам Давидов.
---------------------------------
1. Милост и правду пјевам; тебе, Господе, славим.
2. Размишљам о путу правом, кад би год дошао к мени, ходим у безазлености срца својега у дому свом.
3. Не стављам пред очи своје ријечи непотребне, мрзим на дјела која су против закона, не пристајем за њима.
4. Срце покварено далеко је од мене; злијех не знам.
5. Ко тајно опада ближњега својега, тога изгоним; ко је охола ока и надута срца, тога не трпим.
6. Очи су моје обраћене на вјерне на земљи, да би сједјели са мном. Ко ходи путем правијем, тај служи мени.
7. Не живи у дому мојем који ради лукаво; који говори лаж, не стоји пред очима мојима.
8. Јутром затирем све безбожнике на земљи, да бих истријебио из града Господњега све који чине безакоње."

  "ps102": "---------------------------------
ПСАЛМИ ДАВИДОВИ
Псалам 102. 
Покајничка молитва да Господ опет подигне Сион.
(Пети покајнички псалам)
Молитва невољнога, кад му је тешко, па пред Господом излива тугу своју.
---------------------------------
1. Господе! Чуј молитву моју, и вика моја нек изађе преда те.
2. Немој одвратити лица својега од мене; у дан кад сам у невољи пригни к мени ухо своје, у дан кад те призивам, похитај, услиши ме.
3. Јер прођоше као дим дани моји, кости моје као топионица огорјеше.
4. Покошено је као трава и посахло срце моје, да заборавих јести хљеб свој.
5. Од уздисања мојега *приону кост моја за месо моје. [*Јов 19, 20.]
6. Постадох као гем у пустињи; ја сам као сова на зидинама.
7. Не спавам, и сједим као птица без друга на крову.
8. Сваки дан руже ме непријатељи моји, и који су се помамили на мене, мном се уклињу.
9. Једем пепео као хљеб, и *пиће своје растварам сузама [*Пс 80, 5.]
10. Од гњева твојега и срдње твоје; јер подигавши ме, бацио си ме.
11. *Дани су моји као сјен који пролази, и ја као трава осуших се. [*Јов 14, 2.]
12. А ти, Господе, остајеш довијека, и спомен твој од кољена до кољена.
13. Ти ћеш устати, смиловаћеш се на Сион, јер је вријеме смиловати се на њ, јер је дошло вријеме;
14. Јер слугама твојим омиље и камење његово, и прах његов жале.
15. Тада ће се незнабошци бојати имена Господњега, и сви цареви земаљски славе његове;
16. Јер ће Господ сазидати Сион, и јавити се у слави својој;
17. Погледаће на молитву онијех који немају помоћи, и неће се оглушити молбе њихове.
18. Написаће се ово потоњему роду, и народ наново створен хвалиће Господа,
19. Што је приникао са свете висине своје, Господ погледао с неба на земљу,
20. *Да чује уздисање сужњево, и одријеши синове смртне; [*Пс 79, 11.]
21. Да би казивали на Сиону име Господње, и хвалу његову у Јерусалиму,
22. Кад се скупе народи и царства да служе Господу.
23. Строшио је на путу крјепост моју, скратио дане моје.
24. Рекох: Боже мој, немој ме узети у половини дана мојих. Твоје су године од кољена до кољена.
25. *Давно си поставио земљу, и небеса су дјело руку твојих. [*Јев 1, 10.]
26. *То ће проћи, а ти ћеш остати; све ће то као хаљина оветшати, као хаљину промијенићеш их и промијениће се. [*2 Пет 3, 10.]
27. Али ти си тај исти и године твоје неће истећи.
28. Синови ће слуга твојих живјети, и сјеме ће се њихово утврдити пред лицем твојим."

  "ps103": "---------------------------------
ПСАЛМИ ДАВИДОВИ
Псалам 103. 
Слављење милости Божије према грјешним и слабим људима.
Псалам Давидов.
---------------------------------
1. Благосиљај, душо моја, Господа, и све што је у мени свето име његово.
2. Благосиљај, душо моја, Господа, и не заборављај ниједнога добра што ти је учинио.
3. Он ти прашта све гријехе и исцјељује све болести твоје;
4. Избавља од гроба живот твој, *вјенчава те добротом и милошћу; [*Пс 5, 12.]
5. Испуња добрим жеље твоје, *понавља се као у орла младост твоја. [*Ис 40, 31.]
6. Господ твори правду, и суд свима којима се криво чини.
7. Показа путове своје Мојсију, синовима Израиљевим дјела своја.
8. *Милостив је и добар Господ, спор на гњев и веома благ. [*2 Мој 34, 6; Пс 86, 15.]
9. *Не гњеви се једнако, нити се довијека срди. [*Ис 57, 16.]
10. Не поступа с нама по гријесима нашим, нити нам враћа по неправдама нашим.
11. Него колико је небо високо од земље, толика је милост његова к онима који га се боје.
12. Колико је исток далеко од запада, толико удаљује од нас безакоња наша.
13. Како отац жали синове, тако Господ жали оне који га се боје.
14. Јер зна грађу нашу, опомиње се да смо *прах. [*1 Мој 3, 19.]
15. *Дани су човјечији као трава; као цвијет у пољу, тако цвјета. [*Пс 90, 5, 6; 1 Пет 1, 24.]
16. Дуне вјетар на њ, и нестане га, нити ће га више познати мјесто његово.
17. Али милост Господња остаје од вијека до вијека на онима који га се боје, и правда његова на синовима синова,
18. Који држе завјет његов, и памте заповијести његове, да их извршују.
19. Господ на небесима постави пријесто свој, и царство његово свијем влада.
20. Благосиљајте Господа анђели његови, који сте силни крјепошћу извршујете ријеч његову слушајући глас ријечи његове.
21. Благосиљајте Господа све војске његове, слуге његове, које творите вољу његову.
22. Благосиљајте Господа сва дјела његова, по свијем мјестима владе његове! Благосиљај, душо моја, Господа!"

  "ps104": "---------------------------------
ПСАЛМИ ДАВИДОВИ
Псалам 104. 
Величање Бога у дјелима његовим.
---------------------------------
1. Благосиљај, душо моја, Господа! Господе, Боже мој, велик си веома, обукао си се у величанство и красоту.
2. Обукао си свјетлост као хаљину, разапео небо као шатор.
3. Водом си покрио дворове своје, облаке начинио си да су ти кола, идеш на крилима вјетра.
4. *Чиниш вјетрове да су ти анђели, пламен огњени да су ти слуге. [*Јев 1, 7.]
5. Утврдио си земљу на темељима њезиним, да се не помјести на вијек вијека.
6. Безданом као хаљином одјенуо си је; на горама стоје воде.
7. Од пријетње твоје бјеже, од громовнога гласа твојега теку.
8. Излазе на горе и слазе у долине, на мјесто које си им утврдио.
9. Поставио си међу преко које не прелазе, и не враћају се да покрију земљу.
10. Извео си изворе по долинама, између гора теку воде.
11. Напајају све звијери пољске; дивљи магарци гасе жеђу своју.
12. На њима птице небеске живе; кроз гране разлијеже се глас њихов.
13. Напајаш горе с висина својих, плодима дјела твојих сити се земља.
14. *Дајеш те расте трава стоци, и зелен на корист човјеку, да би изводио хљеб из земље. [*Пс 147, 8.]
15. *И вино весели срце човјеку, и лице се свијетли од уља, и хљеб срце човјеку кријепи. [*Суд 9, 13.]
16. Сите се дрвета Божија, кедри ливански које си посадио.
17. На њима птице вију гнијезда; станак је родин на јелама.
18. Горе високе дивокозама, камен је уточиште зечевима.
19. Створио си мјесец да показује времена, сунце познаје запад свој.
20. Стереш таму, и бива ноћ, по којој излази све звијерје шумско;
21. Лавови ричу за плијеном, и траже од Бога хране себи.
22. Сунце гране, и они се сакривају и лијежу у ложе своје.
23. Излази човјек на посао свој, и на рад свој до вечера.
24. Како је много дјела твојих, Господе! Све си премудро створио; пуна је земља блага твојега.
25. Гле, море велико и широко, ту гмижу без броја, животиња мала и велика;
26. Ту лађе плове, крокодил којега си створио да се игра по њему.
27. *Све тебе чека, да им дајеш пићу на вријеме. [*Пс 145, 15.]
28. Дајеш им, примају; отвориш руку своју, сите се добра.
29. Одвратиш лице своје, жалосте се; узмеш им дух, гину, и у прах свој повраћају се.
30. Пошљеш дух свој, постају, и обнављаш лице земљи.
31. Слава Господу увијек; нек се весели Господ за дјела своја!
32. Он погледа на земљу, и она се тресе; *дотакне се гора, и диме се. [*Пс 144, 5.]
33. Пјеваћу Господу за живота својега; хвалићу Бога својега док сам год.
34. Нека му буде мила бесједа моја! Веселићу се о Господу.
35. Нека нестане грјешника са земље, и безбожника нека не буде више! Благосиљај, душо моја, Господа! Алилуја!"

  "ps105": "---------------------------------
ПСАЛМИ ДАВИДОВИ
Псалам 105. 
Величање Господа због његових доброчинстава према Израиљу.
---------------------------------
1. Хвалите *Господа; гласите име његово; јављајте по народима дјела његова. [*Ис 12, 4.]
2. Пјевајте му и славите га; казујте сва чудеса његова.
3. Хвалите се светијем именом његовијем; нек се весели срце онијех који траже Господа.
4. Тражите Господа и силу његову, тражите лице његово без престанка.
5. Памтите чудеса његова која је учинио, знаке његове и судове уста његовијех.
6. Сјеме Аврамово слуге су његове, синови Јаковљеви избрани његови.
7. Он је Господ Бог наш, по свој су земљи судови његови.
8. Памти увијек завјет свој, ријеч, коју је дао на тисућу кољена.
9. Што је завјетовао Авраму, и за што се клео Исаку.
10. То је поставио Јакову за закон, и Израиљу за завјет вјечни,
11. Говорећи: Теби ћу дати земљу Хананску у нашљедни дио.
12. Тада их још бијаше мало на број, бијаше их мало, и бјеху дошљаци.
13. Иђаху од народа до народа, из једнога царства к другоме племену.
14. Не даде никоме да им науди, и *караше за њих цареве: [*1 Мој 12, 17; 20, 3, 7.]
15. „Не дирајте у помазанике моје, и пророцима мојим не чините зла.“
16. И *пусти глад на ону земљу; и потре сав хљеб што је за храну. [*1 Мој 41, 54.]
17. Посла пред њима човјека; *у робље продан би Јосиф. [*1 Мој 37, 28.]
18. Оковима стегоше ноге његове, гвожђе тишташе душу његову,
19. Док се стече ријеч његова, и ријеч Господња прослави га.
20. *Посла цар и одријеши га; господар над народима пусти га. [*1 Мој 41, 14.]
21. Постави га господарем над домом својим, и заповједником над свијем што имаше.
22. Да влада над кнезовима његовијем по својој вољи, и старјешине његове уразумљује.
23. Тада дође Израиљ у Мисир, и Јаков се пресели у земљу Хамову.
24. И *намножи Бог народ свој и учини га јачега од непријатеља његовијех. [*2 Мој 1, 7.]
25. Преврну се срце њихово те омрзнуше на народ његов, и чинише лукавство слугама његовијем.
26. Посла Мојсија, слугу својега, Арона, избраника својега.
27. *Показаше међу њима чудотворну силу његову, и знаке његове у земљи Хамовој. [*2 Мој 7-12.]
28. Пусти мрак и замрачи, и не противише се ријечи његовој.
29. Претвори воду њихову у крв, и помори рибу њихову.
30. Провре земља њихова жабама, и клијети царева њиховијех.
31. Рече, и дођоше бубине, уши по свијем крајевима њиховијем.
32. Умјесто дажда посла на њих град, живи огањ на земљу њихову.
33. И поби чокоте њихове и смокве њихове, и потре дрвета у крајевима њиховијем.
34. Рече, и дођоше скакавци и гусјенице небројене;
35. И изједоше сву траву по земљи њиховој, и поједоше род у пољу њихову.
36. И поби све првенце у земљи њиховој, првине свакога труда њихова.
37. *Изведе Израиљце са сребром и златом, и не бјеше сустала у племенима њиховијем. [*2 Мој 12, 35.]
38. Обрадова се Мисир изласку њихову, јер страх њихов бјеше на њ пао.
39. Разастрије им облак за покривач, и огањ да свијетли ноћу.
40. Молише, и посла им препелице, и хљебом их небеским храни.
41. Отвори камен и протече вода, ријеке протекоше по сухој пустињи.
42. Јер се опомињаше свете ријечи своје к Авраму, слузи својему.
43. И изведе народ свој у радости, избране своје у весељу.
44. И даде им земљу народа, и труд туђинаца у нашљедство.
45. Да би чували заповијести његове, и законе његове пазили. Алилуја."

  "ps106": "---------------------------------
ПСАЛМИ ДАВИДОВИ
Псалам 106. 
Божија милост и Израиљева неблагодарност.
Алилуја.
---------------------------------
1. Хвалите *Господа, јер је добар, јер је довијека милост његова. [*Пс 107, 1; 118, 1; 136, 1.]
2. Ко ће исказати силу Господњу, испричати сву славу његову?
3. Благо онима који држе истину и творе право свагда!
4. Опомени ме се, Господе, по својој милости к народу својему; походи ме помоћу својом,
5. Да бих видио у добру избране твоје, веселио се у весељу народа твојега, хвалио се заједно с нашљедством твојим.
6. *3гријешисмо с оцима својим, постасмо кривци, безаконици. [*Дан 9, 5.]
7. Оци наши у Мисиру не разумјеше чудеса твојих, не опомињаше се великих милости твојих, и *викаше крај мора, крај Црвенога мора. [*2 Мој 14, 11, 12.]
8. Али им он поможе имена својега ради, да би показао силу своју.
9. Запријети Црвеном мору, и пресахну; и преведе их преко бездане као преко пустиње;
10. И сачува их од руке ненавидникове, и избави их из руке непријатељеве.
11. Покри вода непријатеље њихове, ниједан од њих не оста.
12. *Тада вјероваше ријечима његовијем, и пјеваше му хвалу. [*2 Мој 15, 1.]
13. Али брзо заборавише дјела његова, и не почекаше воље његове.
14. *Полакомише се у пустињи, и стадоше кушати Бога у земљи гдје се не живи. [*4 Мој 11, 4.]
15. Он испуни молбу њихову, али посла погибао на душу њихову.
16. *Позавидјеше Мојсију и Арону, којега бјеше Господ осветио. [*4 Мој 16, 1 и даље.]
17. Расједе се земља, и прождрије Датана и затрпа чету Авиронову.
18. И спали огањ чету њихову, и пламен сажеже безбожнике.
19. Начинише теле код Хорива, и клањаху се кипу.
20. *Мијењаху славу своју на прилику вола који једе траву. [*Рим 1, 23.]
21. Заборавише Бога, спаситеља својега, који је учинио велика дјела у Мисиру,
22. Дивна у земљи Хамовој, страшна на Црвеном мору.
23. И шћаше их истријебити да Мојсије избраник његов *не стаде као у расјелини пред њим, и не одврати јарост његову да их не истријеби. [*Јез 13, 5.]
24. Послије не марише за земљу жељену, не вјероваше ријечи његовој.
25. *Побунише се у шаторима својим, не слушаше гласа Господњега. [*4 Мој 14, 2.]
26. И он подиже руку своју на њих, да их побије у пустињи,
27. Да побије племе њихово међу народима, и расије их по земљама.
28. *И присташе за Велфегором, и једоше принесено на жртву мртвима. [*4 Мој 25, 3.]
29. И расрдише Бога дјелима својим, и удари у њих погибао.
30. И устаде Финес и умилостиви, и престаде погибао.
31. И то му се прими у *правду, од кољена до кољена довијека. [*4 Мој 25, 11.]
32. И *разгњевише Бога на води Мериви, и Мојсије пострада њих ради; [*4 Мој 20, 3, 13.]
33. Јер дотужише духу његову, и погријеши устима својима.
34. Не истријебише народа *за које им је Господ рекао; [*5 Мој 7, 2.]
35. Него се помијешаше с незнабошцима и научише дјела њихова.
36. Стадоше служити идолима њиховијем, и они им бише замка.
37. Синове своје и кћери своје приносише на жртву ђаволима.
38. Проливаше крв праву; крв синова својих и кћери својих, које приношаху на жртву идолима Хананским, и оскврни се земља крвнијем дјелима.
39. Оскврнише себе дјелима својим, и чинише прељубу поступањем својим.
40. И плану гњев Господњи на народ његов, и омрзну му дио његов.
41. И *предаде их у руке незнабожачке, и ненавидници њихови стадоше господарити над њима. [*Суд 2, 14.]
42. Досађиваше им непријатељи њихови, и они бише покорени под власт њихову.
43. Много их је пута избављао, али га они срдише намјерама својим, и бише поништени за безакоње своје.
44. Али он погледа на невољу њихову, и чувши тужњаву њихову,
45. И опомену се завјета својега с њима, и покаја се по великој милости својој;
46. И учини, те их стадоше жалити сви који их бјеху заробили.
47. Спаси нас, Господе Боже наш, и покупи нас из незнабожаца, да славимо свето име твоје, да се хвалимо твојом славом!
48. *Благословен Господ Бог Израиљев од вијека и до вијека! И сав народ нека каже: Амин! Алилуја! [*Пс 41, 13.]"

  "ps107": "---------------------------------
ПСАЛМИ ДАВИДОВИ
Псалам 107. 
Захвална пјесма избављених који су призивали Господа у невољи.
---------------------------------
1. Хвалите *Господа, јер је добар; јер је довијека милост његова. [*Пс 106, 1.]
2. Тако нека реку које је избавио Господ, које је избавио из руке непријатељеве,
3. Скупио их из земаља, од истока и запада, од сјевера и мора.
4. Луташе по пустињи гдје се не живи, пута граду насељеноме не находише;
5. Бјеху гладни и жедни, и душа њихова изнемагаше у њима;
6. Али *завикаше ка Господу у туги својој; и избави их из невоље њихове. [*Пс 107, 13, 19, 28.]
7. И изведе их на прави пут, који иде у град насељени.
8. *Нека хвале Господа за милост његову, и за чудеса његова ради синова људских! [*Пс 107, 15, 21, 31.]
9. Јер *сити душу ташту, и душу гладну пуни добра. [*Лк 1, 53.]
10. Сједјеше у тами и у сјену смртном, оковани у тугу и у гвожђе;
11. Јер не слушаше ријечи Божијих, и не марише за вољу Вишњега.
12. Он поништи срце њихово страдањем; спотакоше се, и не бјеше ко да поможе.
13. Али *завикаше ка Господу у туги својој, и избави их из невоље њихове; [*Пс 107, 6.]
14. Изведе их из таме и сјена смртнога, и раскиде окове њихове.
15. *Нека хвале Господа за милост његову, и за чудеса његова ради синова људских! [*Пс 107, 8.]
16. Јер разби врата мједена, и пријеворнице гвоздене сломи.
17. Безумници страдаше за неваљале путове своје, и за неправде своје.
18. Свако се јело гадило души њиховој, и дођоше до врата смртнијех.
19. Али *завикаше ка Господу у туги својој, и избави их из невоље њихове. [*Пс 107, 6.]
20. Посла ријеч своју и исцијели их, и избави их из гроба њихова.
21. *Нека хвале Господа за милост његову, и за чудеса његова ради синова људских! [*Пс 107, 8.]
22. И *нека принесу жртву за хвалу, и казују дјела његова у пјесмама! [*Пс 50, 14.]
23. Који плове по мору на корабљима, и раде на великим водама,
24. Они су видјели дјела Господња, и чудеса његова у дубини.
25. Каже, и диже се силан вјетар, и устају вали на њему,
26. Дижу се до небеса и спуштају до бездана; душа се њихова у невољи разлива;
27. Посрћу и љуљају се као пијани; све мудрости њихове нестаје.
28. Али *завикаше ка Господу у туги својој, и изведе их из невоље њихове. [*Пс 107, 6.]
29. Он обраћа вјетар у тишину, и вали њихови умукну.
30. Веселе се кад се стишају, и води их у пристаниште које желе.
31. *Нека хвале Господа за милост његову, и за чудеса његова ради синова људских! [*Пс 107, 8.]
32. Нека га узвисују на сабору народном, на скупштини старјешинској славе га!
33. Он претвара ријеке у пустињу, и изворе водене у сухоту,
34. Родну земљу у слану пустару за неваљалство онијех који живе на њој.
35. Он претвара пустињу у језера, и суху земљу у изворе водене,
36. И насељава онамо гладне. Они зидају градове за живљење;
37. Сију поља, саде винограде и сабирају љетину.
38. Благосиља их и множе се јако, и стоке им не умаљује.
39. Прије их бијаше мало, падаху од зла и невоље, што их стизаше.
40. Он сипа срамоту на кнезове, и оставља их да лутају по пустињи гдје нема путова.
41. Он извлачи убогога из невоље, и племена множи као стадо.
42. Добри виде и радују се, а свако неваљалство затискује уста своја.
43. Ко је мудар, нека запамти ово, и нека познаду милости Господње."

  "ps108": "---------------------------------
ПСАЛМИ ДАВИДОВИ
Псалам 108. 
Величање Божије доброте и вјерности. Молба за побједу над непријатељима.
Пјесма. Псалам Давидов.
---------------------------------
1. Готово је срце моје, Боже; пјеваћу и хвалићу заједно са славом својом.
2. Прени се, псалтире и гусле, устаћу рано.
3. Славићу тебе, Господе, по народима, појаћу теби по племенима.
4. Јер је сврх небеса милост твоја, и до облака истина твоја.
5. Узвиси се више небеса, Боже, и по свој земљи нека буде слава твоја!
6. Да би се избавили мили твоји, помози десницом својом и услиши ме.
7. Бог рече у светињи својој: „Веселићу се, раздијелићу Сихем, и долину Сокот размјерићу.
8. Мој је Галад, мој је Манасија, Јефрем је крјепост главе моје, Јуда скиптар мој.
9. Моав је чаша из које се умивам, Едому ћу пружити обућу своју; над земљом Филистејском попијеваћу.“
10. Ко ће ме одвести у тврди град? Ко ће ме отпратити до Едома?
11. Зар нећеш ти, Боже, који си нас одбацио, и не идеш, Боже, с војскама нашим?
12. Дај нам помоћ у тјескоби, одбрана је човјечија узалуд.
13. Богом смо јаки; он гази непријатеље наше."

  "ps109": "---------------------------------
ПСАЛМИ ДАВИДОВИ
Псалам 109. 
Молба за помоћ против немилосрдних непријатеља.
Начелнику пјевачком. Давидов псалам.
---------------------------------
1. Боже, славо моја, немој мучати,
2. Јер се уста безбожничка и уста лукава на ме отворише; говоре са мном језиком лажљивијем.
3. Ријечима злобнијем са свијех страна гоне ме, и оружају се на ме ни за што.
4. За љубав моју устају на мене, а ја се молим.
5. *Враћају ми зло за добро, и мржњу за љубав моју. [*Пс 35, 12.]
6. Постави над њим старјешину безбожника, и противник нека му стане с десне стране.
7. Кад се стане судити, нека изађе крив, и молитва његова нека буде гријех.
8. Нека буду дани његови кратки, и *власт његову нека добије други. [*Дап 1, 20.]
9. Дјеца његова нек буду сироте, и жена његова удовица.
10. Дјеца његова нек се потуцају и просе, и нека траже хљеба изван својих пустолина.
11. Нека му узме дужник све што има, и нека разграбе туђини муку његову.
12. Нек се не нађе нико ко би га љубио, ни ко би се смиловао на сироте његове.
13. Натражје његово нек се затре, у другом кољену нека погине име њихово.
14. *Безакоње старијех његовијех нек се спомене у Господа, и гријех матере његове нек се не избрише. [*2 Мој 20, 5.]
15. Нека буду свагда пред Господом, и он нека истријеби спомен њихов на земљи;
16. Зато што се није сјећао чинити милост, него је гонио човјека ништега и убогога, и тужноме у срцу тражио смрт.
17. Љубио је клетву, нека га и стигне; није марио за благослов, нека и отиде од њега.
18. Нек се обуче у клетву као у хаљину, и она *нек уђе у њега као вода, и као уље у кости његове. [*4 Мој 5, 22.]
19. Нек му она буде као хаљина у коју се облачи, и као појас којим се свагда паше.
20. Таква плата нек буде од Господа онима који ме ненавиде, и који говоре зло на душу моју.
21. А мени, Господе, Господе, учини што приличи имену твојему. Ти си добар, милошћу својом избави ме.
22. Јер сам невољан и ништ, и срце је моје рањено у мени.
23. Нестаје ме као сјена кад се одмиче; тјерају ме као скакавце.
24. Кољена моја изнемогоше од поста, и тијело моје омрша.
25. Постадох *подсмијех њима; видећи ме машу главом својом. [*Пс 22, 7.]
26. Помози ми, Господе, Боже мој, спаси ме по милости својој.
27. Нека познаду да је ово твоја рука, и ти, Господе, да си ово учинио.
28. Они куну, а ти благослови; устају, али нек се постиде, и слуга се твој обрадује.
29. *Нек се противници моји обуку у срамоту, и као хаљином нек се покрију стидом својим. [*Пс 35, 26.]
30. Хвалићу Господа веома устима својима, и усред многих славићу га,
31. Јер стоји с десне стране убогоме, да би га спасао од онијех који осуђују душу његову."

  "ps110": "---------------------------------
ПСАЛМИ ДАВИДОВИ
Псалам 110. 
Вјечни Цар и Првосвештеник.
Давидов псалам.
---------------------------------
1. *Рече Господ Господу мојему: Сједи мени с десне стране † док положим непријатеље твоје за подножје ногама твојима. [*Мт 12, 24; Дап 2, 34, 35; † 1 Кор 15, 25; Флп 2, 8-11; Јев 10, 12, 13.]
2. Скиптар силе даје ти Господ са Сиона: владај сред непријатеља својих.
3. У дан рата твојега народ је твој готов у светој красоти. Као роса зори из утробе, таква је у тебе младост твоја.
4. Господ се заклео, и неће се покајати: *Ти си свештеник довијека по реду Мелхиседекову. [*Јев 6, 20; 7, 17, 21.]
5. Господ је теби с десне стране. Побиће у дан гњева својега цареве;
6. Судиће народима, напуниће земљу трупова; сатрће главу на земљи широкој.
7. Из потока ће на путу пити, и зато ће подигнути главу."

  "ps111": "---------------------------------
ПСАЛМИ ДАВИДОВИ
Псалам 111. 
Захвална пјесма на духовним и тјелесним даровима Божијим.
Алилуја.
---------------------------------
1. Хвалим те, Господе, од свега срца на вијећу праведничком и на сабору.
2. Велика су дјела Господња, драга свима који их љубе.
3. Дјело је његово слава и красота, и правда његова траје довијека.
4. Чудеса је своја учинио да се не забораве; добар је и милостив Господ.
5. Храну даје онима који га се боје, памти увијек завјет свој.
6. Силу дјела својих јавио је народу својему давши им нашљедство народа.
7. Дјела су руку његовијех истина и правда; вјерне су све заповијести његове;
8. Тврде су за вавијек вијека, основане на истини и правди.
9. Избављење посла народу својему; постави зававијек завјет свој. Име је његово свето, и ваља му се клањати.
10. *Почетак је мудрости страх Господњи; добра су разума сви који их творе. Хвала његова траје довијека. [*ПрС 1, 7.]"

  "ps112": "---------------------------------
ПСАЛМИ ДАВИДОВИ
Псалам 112. 
Блажени су они који се боје Бога и који су милостиви.
Алилуја.
---------------------------------
1. Благо човјеку који се боји Господа, коме су веома омиљеле заповијести његове.
2. Силно ће бити на земљи сјеме његово, род праведнички биће благословен.
3. Обиље је и богатство у дому његову, и правда његова траје довијека.
4. У тами сјаје видјело праведницима од доброга, милостивога и праведнога.
5. Благо ономе који је милостив и даје у зајам! Он ће дати тврђу ријечима својим на суду.
6. Јер неће посрнути довијека, праведник ће се спомињати увијек.
7. Не боји се зла гласа; срце је његово стално, узда се у Господа.
8. Утврђено је срце његово, неће се побојати, и видјеће како падају непријатељи његови.
9. *Просипа, даје убогима; правда његова траје довијека, рог се његов узвисује у слави. [*2 Кор 9, 9.]
10. Безбожник види и једи се, шкргуће зубима својим, и сахне. Жеља ће безбожницима пропасти."

  "ps113": "---------------------------------
ПСАЛМИ ДАВИДОВИ
Псалам 113. 
Славопој о Божјој величини и наклоности.
Алилуја.
---------------------------------
1. Хвалите, слуге Господње, хвалите име Господње,
2. Да буде име Господње благословено одсад и довијека.
3. Од истока сунчанога до запада да се слави име Господње.
4. Узвишен је над свима народима Господ; сврх небеса је слава његова.
5. Ко је као Господ, Бог наш, који сједи на висини;
6. *Који се сагиба да види што је на небесима и на земљи; [*Ис 57, 15.]
7. *Који из праха подиже убогога, и из кала узвисује ништега; [*1 Сам 2, 8.]
8. И посађује га с кнезовима, с кнезовима у народу његову;
9. Од нероткиње насељава кућу, учинивши је радосном мајком синовима. Алилуја!"

  "ps114": "---------------------------------
ПСАЛМИ ДАВИДОВИ
Псалам 114. 
Чуда Божија када је изводио свој народ из Мисира.
---------------------------------
1. Kад изађе Израиљ из Мисира, дом Јаковљев из народа туђега,
2. Јудеја постаде светиња Божија, Израиљ област његова.
3. *Море видје и побјеже; † Јордан се обрати натраг. [*2 Мој 14, 21; † ИНав 3, 13, 16.]
4. Горе скакаше као овнови, брдашца као јагањци.
5. Што ти би, море, те побјеже и теби, Јордане, те се обрати натраг?
6. Горе, што скачете као овнови, и, брдашца, као јагањци?
7. Пред лицем Господњим дрхћи, земљо, пред лицем Бога Јаковљева.
8. *Који претвара камен у језеро водено, гранит у извор водени. [*2 Мој 17, 6.]"

  "ps115": "---------------------------------
ПСАЛМИ ДАВИДОВИ
Псалам 115. 
Слава једино Господу!
---------------------------------
1. Не нама, Господе, не нама, него имену својему дај славу, по милости својој, по истини својој.
2. *Зашто да говоре народи: Гдје ли је Бог њихов? [*Пс 42, 3.]
3. Бог је наш на небесима, твори све што хоће.
4. *Идоли су њихови сребро и злато, дјело руку човјечијих. [*5 Мој 4, 28.]
5. Уста имају, а не говоре; очи имају, а не виде;
6. Уши имају, а не чују; ноздрве имају, а не миришу;
7. Руке имају, а не хватају; ноге имају, а не ходе, и не пуштају гласа из грла својега.
8. Такви су и они који их граде, и сви који се уздају у њих.
9. *Доме Израиљев, уздај се у Господа; он им је помоћ и штит. [*Пс 118, 2.]
10. Доме Аронов, уздај се у Господа; он им је помоћ и штит.
11. Који се бојите Господа, уздајте се у Господа; он им је помоћ и штит.
12. Господ нас се опомиње, благосиља нас, благосиља дом Израиљев, благосиља дом Аронов;
13. Благосиља оне који се боје Господа, мале и велике.
14. Да вам Господ умножи благослове, вама и синовима вашим!
15. Господ да вас благослови, Творац неба и земље!
16. Небо је небо Господње, а земљу је дао синовима човјечијим.
17. *Неће те мртви хвалити, Господе, нити они који сиђу онамо гдје се мучи. [*Пс 6, 5; Ис 38, 18.]
18. Него ћемо ми благосиљати Господа одсад и довијека. Алилуја!"

  "ps116": "---------------------------------
ПСАЛМИ ДАВИДОВИ
Псалам 116. 
Захвалност Господу због избављења од смртне опасности.
---------------------------------
1. Мило ми је што Господ услиши молитвени глас мој;
2. Што пригну к мени ухо своје; и зато ћу га у све дане своје призивати.
3. Опколише ме болести смртне, и јади паклени задесише ме, наиђох на тугу и муку;
4. Али призвах име Господње: Господе, избави душу моју!
5. *Добар је Господ и † праведан, и Бог је наш милостив; [*Пс 103, 8; † Језд 9, 15; Нем 9, 8; Пс 119, 137; 145, 7.]
6. Чува просте Господ; бијах у невољи, и поможе ми.
7. Врати се, душо моја, *у мир свој, јер је † Господ добротвор твој! [*Јер 6, 16; Мт 11, 29; † Пс 13, 6; 119, 17.]
8. *Ти си избавио душу моју од смрти, око моје од суза, ногу моју од спотицања. [*Пс 56, 13.]
9. Ходићу пред лицем Господњим по *земљи живијех. [*Пс 27, 13.]
10. *Вјеровах кад говорих: У љутој сам невољи. [*2 Кор 4, 13.]
11. Рекох у сметњи својој: *Сваки је човјек лажа. [*Рим 3, 4.]
12. Шта ћу вратити Господу за сва добра што ми је учинио?
13. Узећу чашу спасења и призваћу име Господње.
14. *Извршићу обећања своја Господу пред свијем народом његовијем. [*Пс 22, 25.]
15. *Скупа је пред Господом смрт светаца његовијех. [*Пс 72, 14.]
16. O Господе, ја сам слуга твој, ја сам слуга твој, син слушкиње твоје; расковао си с мене окове моје.
17. Жртву за хвалу принијећу теби, и име Господње призваћу.
18. Извршићу обећања своја Господу пред свијем народом његовијем,
19. У двору дома Господњега, усред тебе, Јерусалиме. Алилуја!"

  "ps117": "---------------------------------
ПСАЛМИ ДАВИДОВИ
Псалам 117. 
Позив свима народима на величање Господа.
---------------------------------
1. Хвалите *Господа сви народи, славите га сва племена; [*Рим 15, 11.]
2. Јер је велика милост његова к нама, и истина Господња траје довијека. Алилуја!"

  "ps118": "---------------------------------
ПСАЛМИ ДАВИДОВИ
Псалам 118. 
Захвално исповиједање милости Божије.
---------------------------------
1. Хвалите Господа, јер је добар, јер је довијека милост његова.
2. *Нека рече Израиљ да је довијека милост његова; [*Пс 115, 9 и даље.]
3. Нека рече дом Аронов да је довијека милост његова;
4. Нека реку сви који се боје Господа да је довијека милост његова.
5. Из тјескобе повиках ка Господу и услиши ме, изведе ме на пространо мјесто Господ.
6. *Господ је са мном, не бојим се; шта ће ми учинити човјек? [*Пс 56, 4; Јев 13, 6.]
7. Господ ми је помоћник: слободно ћу гледати у непријатеље своје.
8. Боље је уздати се у Господа неголи се ослањати на човјека;
9. *Боље је уздати се у Господа неголи се ослањати на кнезове. [*Пс 146, 3.]
10. Сви ме народи опколише; али их у име Господње разбих.
11. Оптекоше, опколише ме; али их у име Господње разбих.
12. Опколише ме као пчеле сат, и угасише се као огањ у трњу; у име их Господње разбих.
13. Отиснуо си ме да паднем, али ме Господ прихвати.
14. *Господ је хвала моја и пјесма; он ми постаде Спаситељ. [*2 Мој 15, 2.]
15. Глас радости и спасења чује се у колибама праведничким: „Десница Господња даје силу;
16. Десница Господња узвисује, десница Господња даје силу.“
17. Нећу умријети, него ћу жив бити, и казивати дјела Господња.
18. *Карајући покара ме Господ; али ме смрти не даде. [*2 Кор 6, 9.]
19. Отворите ми врата од правде, ући ћу на њих, славићу Господа.
20. „Ево, врата Господња на која улазе праведници!“
21. Хвалим те што си ме услишио, и постао ми Спаситељ.
22. *Камен који одбацише зидари, поста глава од угла. [*Мт 21, 42.]
23. То би од Господа и дивно је у нашим очима.
24. Ево дан који створи Господ! Радујмо се и веселимо се у њ!
25. O Господе, помози, о Господе, дај да буде у напредак!
26. *Благословен који иде у име Господње! Благосиљамо вас из дома Господњега. [*Мт 21, 9; 23, 39.]
27. Господ је Бог крјепак, и он нас обасја; жртву празничну, везану врвцама, водите к роговима жртвенику.
28. Ти си Бог мој, тебе хвалим, Боже мој, тебе узвисујем.
29. Хвалите Господа, јер је добар, јер је милост његова довијека."

  "ps119": "---------------------------------
ПСАЛМИ ДАВИДОВИ
Псалам 119. 
Слава ријечи Божије (или „златна азбука“ названа тако што у јеврејском рукопису по осам стихова почињу истим словом, а по азбучном реду).
---------------------------------
1. Благо онима којима је пут чист, који ходе у закону Господњем.
2. Благо онима који чувају откривења његова, свијем срцем траже га;
3. Који не чине безакоња, ходе путовима његовијем!
4. Ти си дао заповијести своје да се чувају добро.
5. Кад би путови моји били управљени да чувам наредбе твоје!
6. Онда се не бих постидио пазећи на заповијести твоје;
7. Хвалио бих те с правијем срцем, учећи се праведнијем законима твојим.
8. Чуваћу наредбе твоје, немој ме оставити сасвијем.
9. Како ће младић очистити пут свој? Владајући се по твојим ријечима.
10. Свијем срцем својим тражим тебе, не дај ми да зађем од заповијести твојих.
11. У срце своје затворио сам ријеч твоју, да ти не гријешим.
12. Благословен си, Господе, *научи ме наредбама својим. [*Пс 119, 26, 64, 68.]
13. Устима својим јављам све судове уста твојих.
14. На путу откривења твојих радујем се као за велико богатство.
15. O заповијестима твојим размишљам, и пазим на путове твоје.
16. Наредбама твојим тјешим се, не заборављам ријечи твоје.
17. Учини милост слуги својему, да бих живио и чувао ријеч твоју.
18. Отвори очи моје да бих видио чудеса закона твојега;
19. *Гост сам на земљи, немој сакрити од мене заповијести својих. [*Пс 39, 12.]
20. Изнеможе душа моја желећи без престанка познати судове твоје.
21. Ти си страшан проклетим охолицама, које застрањују од заповијести твојих.
22. Одврати од мене руг и срамоту, јер чувам откривења твоја.
23. Сједе кнезови и договарају се на мене; а слуга твој размишља о наредбама твојим.
24. Откривења су твоја утјеха моја, савјетници моји.
25. Душа моја лежи у праху; оживи ме по ријечи својој.
26. Казујем путове своје, и чујеш ме; научи ме наредбама својим.
27. Уразуми ме о путу заповијести својих, и размишљаћу о чудесима твојим.
28. Сузе пролива душа моја од туге, окријепи ме по ријечи својој.
29. Пут лажни уклони од мене и закон свој даруј ми.
30. Пут истини избрах, законе твоје тражим.
31. Прионух за откривења твоја, Господе; немој ме осрамотити.
32. Путем заповијести твојих трчим, јер си раширио срце моје.
33. Покажи ми, Господе, пут наредаба својих да га се држим до краја.
34. Уразуми ме, и држаћу се закона твојега, и чувати га свијем срцем.
35. Постави ме на стазу заповијести својих, јер ми је она омиљела.
36. Превиј срце моје к откривењима својим, а не к лакомству.
37. Одврати очи моје да не гледају ништавила, путем својим оживи ме.
38. Испуни слуги својему ријеч своју да те се боји.
39. Уклони руг мој којега се плашим; јер су судови твоји благи.
40. Миле су ми заповијести твоје, правдом својом оживи ме.
41. Нека дође на ме милост твоја, Господе, помоћ твоја по ријечи твојој.
42. И ја ћу одговорити ономе који ме ружи, јер се уздам у ријеч твоју.
43. Немој узети никад од уста мојих ријечи истине, јер чекам судове твоје.
44. И чуваћу закон твој свагда, довијека и без престанка.
45. Ходићу слободно, јер тражим заповијести твоје.
46. *Говорићу о откривењима твојим пред царевима, и нећу се стидјети. [*Мт 10, 18.]
47. Тјешићу се заповијестима твојим, које љубим.
48. Руке своје пружам к заповијестима твојим које љубим, и размишљам о наредбама твојим.
49. Опомени се ријечи своје к слуги својему, на коју си ми заповједио да се ослањам.
50. У невољи мојој тјеши ме што ме ријеч твоја оживљава.
51. Охоли ми се ругају веома; али ја не одступам од закона твојега.
52. Памтим судове твоје од искона, Господе, и тјешим се.
53. Гњев ме обузима на безбожнике, који остављају закон твој.
54. Наредбе су твоје пјесма моја у путничком стану мојем.
55. Ноћу помињем име твоје, Господе, и чувам закон твој.
56. То је моје, да чувам заповијести твоје.
57. Дио мој ти си, Господе; наумио сам чувати ријечи твоје.
58. Молим ти се из свега срца, смилуј се на ме по ријечи својој.
59. Разматрам путове своје, и обраћам ноге своје к откривењима твојим.
60. Хитам и не узтежем се чувати заповијести твоје.
61. Мреже безбожничке опколише ме, али закона твојега не заборављам.
62. У по ноћи устајем да те славим за праведне судове твоје.
63. У заједници сам са свима који се тебе боје и који чувају заповијести твоје.
64. Доброте је твоје, Господе, пуна сва земља; наредбама својим научи ме.
65. Учинио си добро слуги својему, Господе, по ријечи својој.
66. Доброј мисли и знању научи ме, јер заповијестима твојим вјерујем.
67. Прије страдања својега лутах, а сад чувам ријеч твоју.
68. Ти си добар и добро чиниш; *научи ме наредбама својим. [*Пс 119, 12.]
69. Охоли плету на мене лаж, али се ја свијем срцем држим заповијести твојих.
70. Задригло је срце њихово као сало, а ја се тјешим законом твојим.
71. Добро ми је што страдам, да се научим наредбама твојим.
72. *Милији ми је закон уста твојих него тисуће злата и сребра. [*Пс 19, 10.]
73. Руке твоје створиле су ме и начиниле ме; уразуми ме и научићу се заповијестима твојим.
74. Који се тебе боје, видјеће ме, и радоваће се што се уздам у твоју ријеч.
75. Знам да су судови твоји, Господе, праведни, и по правди ме караш.
76. Нека буде доброта твоја утјеха моја, као што си рекао слуги својему.
77. Нека дође к мени милосрђе твоје и оживим; јер је закон твој утјеха моја.
78. Нек се постиде охоли; *јер ме без кривице оборише. Ја размишљам о заповијестима твојим. [*Пс 119, 86.]
79. Нек се обрате к мени који се тебе боје, и који знаду откривења твоја.
80. Срце моје нека буде савршено у наредбама твојим, да се не постидим.
81. Чезне душа моја за спасењем твојим, ријеч твоју чекам.
82. Чезну очи моје за ријечју твојом; говорим: Кад ћеш ме утјешити?
83. Постадох као мијех у диму, али твојих наредаба не заборавих.
84. Колико ће бити дана слуге твојега? Кад ћеш судити онима који ме гоне?
85. Охоли ископаше ми јаму насупрот закону твојему.
86. Све су заповијести твоје истина; без кривице ме гоне, помози ми.
87. Умало ме не убише на земљи, али ја не остављам заповијести твојих.
88. По милости својој оживи ме, и чуваћу откривења уста твојих.
89. Довијека је, Господе, ријеч твоја утврђена на небесима,
90. Од кољена до кољена истина твоја; ти си поставио земљу, и стоји.
91. По твојој наредби све стоји сад; јер све служи теби.
92. Да није закон твој био утјеха моја, погинуо бих у невољи својој.
93. Заповијести твојих нећу заборавити довијека, јер ме њима оживљаваш.
94. Ја сам твој, помози ми, јер тражим заповијести твоје.
95. Безбожници гледају да ме убију; а ја размишљам о твојим откривењима.
96. Свему савршеноме видјех крај; али је заповијест твоја веома широка.
97. Како љубим закон твој! *Вас дан мислим о њему. [*Пс 1, 2.]
98. Заповијест твоја чини ме *мудријега од непријатеља мојих; јер је са мном увијек. [*5 Мој 4, 6.]
99. Разумнији постах од свијех учитеља својих; јер размишљам о твојим откривењима.
100. Мудрији сам од стараца; јер заповијести твоје чувам.
101. Од свакога злога пута заустављам ноге своје, да бих чувао ријеч твоју.
102. Од наредаба твојих не одступам, јер си ме ти научио.
103. *Како су слатке језику мојему ријечи твоје, слађе од меда устима мојима! [*Пс 19, 10.]
104. Од заповијести твојих постадох разуман; тога ради мрзим на сваки пут лажни.
105. Ријеч је твоја жижак нози мојој, и видјело стази мојој.
106. Заклех се да ћу чувати наредбе правде твоје, и извршићу.
107. Поништен сам веома, Господе, оживи ме по ријечи својој.
108. Нека ти буде угодна, Господе, добровољна жртва уста мојих, и судовима својим научи ме.
109. Душа је моја у руци мојој непрестано у невољи; али закона твојега не заборављам.
110. Безбожници су ми метнули замку; али од заповијести твојих не застраних.
111. Присвојих откривења твоја за вавијек; јер су радост срцу мојему.
112. Приволио сам срце своје да твори наредбе твоје навијек, до краја.
113. Који преступају закон, ја на њих мрзим, а закон твој љубим.
114. Ти си заклон мој и штит мој; ријеч твоју чекам.
115. Идите од мене, безаконици! И чуваћу заповијести Бога својега.
116. Укријепи ме по ријечи својој и бићу жив, и немој ме осрамотити у надању мом.
117. Утврди ме и спашћу се, и размишљаћу о наредбама твојим без престанка.
118. Обараш све који одступају од наредаба твојих, јер су помисли њихове лаж.
119. Као гар бацаш све безбожнике на земљи; тога ради омиљеше ми откривења твоја.
120. Дрхће од страха твојега тијело моје, и судова твојих бојим се.
121. Чиним суд и правду, не дај ме онима који ме гоне.
122. Одбрани слугу својега на добро његово, да ми не чине силе охоли.
123. Очи моје чезну за спасењем твојим и за ријечју правде твоје.
124. Учини слуги својему по милости својој, и наредбама својим научи ме.
125. Ја сам слуга твој; уразуми ме, и познаћу откривења твоја.
126. Вријеме је да Господ ради; оборише закон твој.
127. *Тога ради љубим заповијести твоје већма него злато и драго камење. [*Пс 19, 10.]
128. Тога ради заповијести твоје држим да су вјерне, на сваки пут лажни мрзим.
129. Дивна су откривења твоја; зато их чува душа моја.
130. Ријечи твоје кад се јаве, просвјетљују и *уразумљују просте. [*Пс 19, 7.]
131. Отворам уста своја да одахнем, јер сам жедан заповијести твојих.
132. Погледај ме и смилуј се на ме, као што радиш с онима који љубе име твоје.
133. *Утврди стопе моје у ријечи својој, и не дај никаквоме безакоњу да овлада мном. [*Пс 17, 5.]
134. Избави ме од насиља људскога, и чуваћу заповијести твоје.
135. Свјетлошћу лица својега обасјај слугу својега, и научи ме наредбама својим.
136. Очи моје лију потоке, зато што не чувају закона твојега.
137. Праведан си, Господе, и прави су судови твоји.
138. Јавио си правду у откривењима својим, и истину цијелу.
139. *Ревност моја једе ме, зато што моји непријатељи заборавише ријечи твоје. [*Пс 69, 9.]
140. Ријеч је твоја веома чиста, и слуга је твој веома љуби.
141. Ја сам мален и поништен, али заповијести твојих не заборављам.
142. Правда је твоја правда вјечна, и закон твој истина.
143. Туга и невоља нађе ме, заповијести су твоје утјеха моја.
144. Вјечна је правда у откривењима твојим; уразуми ме и бићу жив.
145. Вичем из свега срца: Услиши ме, Господе; сачуваћу наредбе твоје.
146. Призивам те, помози ми; држаћу се откривења твојих.
147. Претјечем свануће, и вичем; ријеч твоју чекам.
148. Претјечу очи моје јутарњу стражу, да бих размишљао о ријечи твојој.
149. Чуј глас мој по милости својој, Господе; *по суду својему оживи ме. [*Пс 119, 154.]
150. Прикучују се који љубе безакоње; удаљили су се од закона твојега.
151. Ти си близу, Господе, и све су заповијести твоје истина.
152. Одавна знам за откривења твоја, да си их поставио зававијек.
153. Погледај невољу моју и избави ме, јер не заборављам закона твојега.
154. Прими се ствари моје и одбрани ме; по ријечи својој оживи ме.
155. Далеко је од безбожника спасење, јер се не држе наредаба твојих.
156. Милосрђе је твоје, Господе, велико; по правоме суду свом оживи ме.
157. Много је противника мојих и непријатеља мојих; али ја не одступам од откривења твојих.
158. Видим одметнике, и мрско ми је, јер не чувају ријечи твоје.
159. Гледај како љубим заповијести твоје; Господе, по милости својој оживи ме.
160. Основа је ријечи твоје истина, и вјечан је сваки суд правде твоје.
161. Кнезови ме гоне ни за што, али се срце моје боји ријечи твоје.
162. Радујем се ријечи твојој као онај који задобије велик плијен.
163. Мрзим на лаж и гадим се на њу, љубим закон твој.
164. Седам пута на дан хвалим те за судове правде твоје.
165. Велик мир имају они који љубе закон твој, и у њих нема спотицања.
166. *Чекам спасење твоје, Господе, и заповијести твоје извршујем. [*1 Мој 49, 18.]
167. Душа моја чува откривења твоја, и ја их љубим веома.
168. Чувам заповијести твоје и откривења; јер су сви путови моји пред тобом.
169. Нека изађе тужњава моја преда те, Господе! По ријечи својој, уразуми ме.
170. Нека дође мољење моје преда те! По ријечи својој, избави ме.
171. Уста ће моја пјевати хвалу, кад ме научиш наредбама својим.
172. Језик ће мој казивати ријеч твоју, јер су све заповијести твоје праведне.
173. Нека ми буде рука твоја у помоћи; јер ми омиљеше заповијести твоје;
174. Жедан сам спасења твојега, Господе, и *закон је твој утјеха моја. [*Пс 119, 16.]
175. Нека живи душа моја и тебе хвали, и судови твоји нека ми помогну.
176. *3ађох као овца изгубљена; тражи слугу својега јер заповијести твојих не заборавих. [*Ис 53, 6.]"

  "ps120": "---------------------------------
ПСАЛМИ ДАВИДОВИ
Псалам 120. 
Позив у помоћ против опадача.
Пјесма за пењање.
---------------------------------
1. Ка Господу завиках у невољи својој, и услиши ме.
2. Господе, избави душу моју од уста лажљивијех и од језика лукавога.
3. Шта ће ти дати и шта ће ти принијети језик лукави?
4. Он је као оштре стријеле у јакога, као угљевље смреково.
5. Тешко мени кад сам туђин код Месеха, живим код шатора кидарских.
6. Дуго је живјела душа моја с онима који мрзе на мир.
7. Ја сам миран; али кад станем говорити, у њих је рат."

  "ps121": "---------------------------------
ПСАЛМИ ДАВИДОВИ
Псалам 121. 
Господ је вјерни чувар људи.
Пјесма за пењање.
---------------------------------
1. Подижем очи своје ка горама. Одакле ми долази помоћ?
2. Помоћ је мени од Господа који је створио небо и земљу.
3. Неће дати да попузне нога твоја; не дријемље чувар твој.
4. Гле, не дријемље и не спава чувар Израиљев.
5. Господ је чувар твој, Господ је сјен твој, он ти је с десне стране.
6. Дању те неће сунце убити, ни мјесец ноћу.
7. Господ ће те сачувати од свакога зла, сачуваће душу твоју Господ.
8. Господ ће чувати улазак твој и излазак твој, одсад и довијека."

  "ps122": "---------------------------------
ПСАЛМИ ДАВИДОВИ
Псалам 122. 
У славу Јерусалима.
Пјесма за пењање. Давидова.
---------------------------------
1. Обрадовах се кад ми рекоше: Хајдемо у дом Господњи!
2. Ево, стоје ноге наше на вратима твојим, Јерусалиме!
3. Јерусалим је изидан, као град сливен у једну зграду.
4. Онамо иду племена, племена Господња, по наредби Израиљевој, да славе име Господње.
5. Ондје стоје пријестоли судски, пријестоли дома Давидова.
6. Иштите мира Јерусалиму; нека буде добро онима који љубе тебе!
7. Нека буде мир око зидова твојих, и честитост у дворима твојим!
8. Ради браће своје, и пријатеља својих говорим: Мир ти!
9. Ради дома Господа Бога нашега желим ти добро."

  "ps123": "---------------------------------
ПСАЛМИ ДАВИДОВИ
Псалам 123. 
Поглед у милост Божију.
Пјесма за пењање.
---------------------------------
1. К теби подижем очи своје, који живиш на небесима!
2. Као што су очи слугама упрте у руку господара њиховијех, као очи слушкињине у руку госпође њезине, тако су очи наше у Господа Бога нашега док се смилује на нас.
3. Смилуј се на нас, Господе, смилуј се на нас, јер смо се довољно напитали срамоте;
4. Довољно се напитала душа наша руга од поноситијех, и срамоте од охолијех."

  "ps124": "---------------------------------
ПСАЛМИ ДАВИДОВИ
Псалам 124. 
Бог је са нама у невољи.
Пјесма за пењање. Давидова.
---------------------------------
1. Да није био Господ с нама, нека рече Израиљ,
2. Да није био Господ с нама, кад људи усташе на нас,
3. Живе би нас прождрли кад се распали гњев њихов на нас;
4. Потопила би нас вода, ријека би покрила душу нашу;
5. Покрила би душу нашу силна вода.
6. Благословен Господ, који нас не даде зубима њиховијем да нас растржу!
7. Душа се наша избави као птица из замке ловачке; замка се раскиде, и ми се избависмо.
8. *Помоћ је наша у имену Господњем, који је створио небо и земљу. [*Пс 121, 2.]"

  "ps125": "---------------------------------
ПСАЛМИ ДАВИДОВИ
Псалам 125. 
Ко се узда у Господа неће допасти невоље.
Пјесма за пењање.
---------------------------------
1. Ко се узда у Господа, он је као гора Сион, не помјера се, остаје довијека.
2. Око Јерусалима су горе, и Господ је око народа својега одсад и довијека.
3. Јер неће остати скиптар безбожнички над дијелом праведничким, да не би праведници пружили руке своје на безакоње.
4. Учини, Господе, добро добрима и онима који су права срца.
5. А који сврћу на криве путе, отјераће Господ с онима који чине безакоње. *Мир Израиљу! [*Гал 6, 16.]"

  "ps126": "---------------------------------
ПСАЛМИ ДАВИДОВИ
Псалам 126. 
Господ избавља робље сионско.
Пјесма за пењање.
---------------------------------
1. Kад враћаше Господ робље сионско, бијасмо као у сну.
2. Тада уста наша бијаху пуна радости, и језик наш пјевања. Тада говораху по народима: Велико дјело чини Господ на њима.
3. Велико дјело чини Господ на нама; развеселисмо се.
4. Враћај, Господе, робље наше, као потоке на сасушену земљу.
5. Који су са сузама сијали, нека жању с пјевањем.
6. Иде и плаче који носи сјеме да сије; поћи ће с пјесмом носећи снопове своје."

  "ps127": "---------------------------------
ПСАЛМИ ДАВИДОВИ
Псалам 127. 
Све стоји до благослова Божијега.
Пјесма за пењање. Соломонова.
---------------------------------
1. Aко Господ неће градити дома, узалуд се муче који га граде; ако неће Господ чувати града, узалуд не спава стражар.
2. Узалуд раните, доцкан лијежете, једете хљеб уморни; миломе својему он даје сан.
3. Ево нашљедства од Господа: *дјеца, пород је дар од њега. [*1 Мој 33, 5.]
4. Што су стријеле у руци јакоме, то су синови млади.
5. Благо човјеку који је њима напунио тул свој! Неће се осрамотити кад се стану разговарати с непријатељима на вратима."

  "ps128": "---------------------------------
ПСАЛМИ ДАВИДОВИ
Псалам 128. 
Благословен је дом побожнога човјека.
Пјесма за пењање.
---------------------------------
1. Благо свакоме који се боји Господа, који ходи путовима његовијем!
2. Јер ће јести од трудова руку својих. Благо теби, и добро ти је.
3. Жена је твоја као родна лоза усред дома твојега; синови твоји као гране маслинове око стола твојега.
4. Гле, тако ће бити благословен човјек који се боји Господа.
5. Благословиће те Господ са Сиона, и гледаћеш добро јерусалимско у све дане живота својега;
6. Видјећеш синове у синова својих. *Мир Израиљу! [*Пс 125, 5.]"

  "ps129": "---------------------------------
ПСАЛМИ ДАВИДОВИ
Псалам 129. 
Постидјеће се сви који досађују Израиљу.
Пјесма за пењање.
---------------------------------
1. Много ми досађиваше од младости моје, нека рече Израиљ,
2. Много ми досађиваше од младости моје, али ме не свладаше.
3. На леђима мојим ораше орачи, и водише дуге бразде своје.
4. Господ је праведан; исијече конопце безбожничке.
5. Постидјеће се, одбиће се сви који ненавиде Сион.
6. Биће као трава на крововима која се сасушује прије него се почупа,
7. Од које неће жетелац напунити руке своје, нити наручја својега везилац;
8. И који пролазе неће рећи: *„Благослов Господњи на вама! Благосиљамо вас именом Господњим.“ [*Рута 2, 4.]"

  "ps130": "---------------------------------
ПСАЛМИ ДАВИДОВИ
Псалам 130. 
Молитва у великој невољи.
(Шести покајнички псалам)
Пјесма за пењање.
---------------------------------
1. Из дубине вичем к теби, Господе!
2. Господе, чуј глас мој! Нека пазе уши твоје на глас мољења мојега.
3. Ако ћеш на безакоње гледати, Господе – Господе, ко ће остати?
4. Али је у тебе праштање да би те се бојали.
5. Чекам Господа; чека душа моја; уздам се у ријеч његову.
6. Душа моја чека Господа већма него страже јутарње, које страже јутром.
7. Нека чека Израиљ Господа; јер је у Господа милост, и велик је у њега откуп.
8. И *он ће откупити Израиља од свијех безакоња његовијех. [*Мт 1, 21.]"

  "ps131": "---------------------------------
ПСАЛМИ ДАВИДОВИ
Псалам 131. 
Смјерност срца.
Пјесма за пењање. Давидова.
---------------------------------
1. Господе, не надима се срце моје, нити се узносе очи моје; нити идем на велико, ни на оно што је више од мене.
2. Смјеран сам и кротак душом својом, као дијете крај матере; као дијете душа је моја у мени.
3. Нек се узда Израиљ у Господа одсад и довијека."

  "ps132": "---------------------------------
ПСАЛМИ ДАВИДОВИ
Псалам 132. 
Молитва за Давидов дом и Сион због Божијега обећања.
Пјесма за пењање.
---------------------------------
1. Опомени се, Господе, Давида и све смјерности његове,
2. Како се кунијаше Господу, и завјетоваше Богу Јаковљеву:
3. „Нећу ући у шатор дома својега, нити ћу лећи на постељу одра својега;
4. Нећу дати сна очима својима, ни вјеђама својима дријема,
5. Док *не нађем мјеста Господу, стана Богу Јаковљеву.“ [*Дап 7, 46.]
6. Ево, чусмо да је у Јефремовој земљи, *нађосмо га на пољима Киријат-јаримским. [*1 Сам 7, 1.]
7. Уђимо у стан његов, поклонимо се подножју ногу његовијех.
8. *Стани, Господе, на почивалишту својем, ти и ковчег силе твоје. [*4 Мој 10, 35; 2 дн 6, 41, 42.]
9. Свештеници твоји нек се обуку у правду, и свеци твоји нек се радују.
10. Због Давида слуге својега немој одвратити лица од помазаника својега.
11. *3акле се Господ Давиду у истини од које неће одступити; од порода твојега посадићу на пријестолу твојему. [*Пс 89, 4.]
12. Ако синови твоји ушчувају завјет мој и откривења моја којима ћу их научити, онда ће и синови њихови довијека сједјети на пријестолу свом.
13. Јер је изабрао Господ Сион, и омиље му живјети на њему.
14. *„Ово је почивалиште моје увијек, овдје ћу се населити, јер ми је омиљело. [*Пс 68, 16.]
15. Храну ћу његову благословити, ниште његове наситићу хљеба.
16. Свештенике ћу његове обући у спасење, и свети ће се његови радовати.
17. *Ту ћу учинити да узрасте рог Давиду, поставићу видјело помазанику својему. [*Лк 1, 69.]
18. Непријатеље ћу његове обући у срамоту, а на њему ће цвјетати вијенац његов.“"

  "ps133": "---------------------------------
ПСАЛМИ ДАВИДОВИ
Псалам 133. 
Благословена је братска слога.
Пјесма за пењање. Давидова.
---------------------------------
1. Како је лијепо и красно кад сва браћа живе заједно!
2. Као *добро уље на глави које се стаче на браду, браду Аронову, које се стаче на скут од хаљине његове; [*2 Мој 30, 25, 30.]
3. Као роса на Ермону, која слази на горе Сионске. Јер је ондје утврдио Господ благослов и живот довијека."

  "ps134": "---------------------------------
ПСАЛМИ ДАВИДОВИ
Псалам 134. 
Ноћна захвална пјесма у храму.
Пјесма за пењање.
---------------------------------
1. Сад благосиљајте Господа, све слуге Господње, које стојите у дому Господњем ноћу.
2. Подигните руке своје к светињи, и благосиљајте Господа.
3. Благословиће те са Сиона Господ, који је створио небо и земљу."

  "ps135": "---------------------------------
ПСАЛМИ ДАВИДОВИ
Псалам 135. 
Свемогућност Божија, немоћ идолска.
Алилуја.
---------------------------------
1. Хвалите име Господње, хвалите, слуге Господње,
2. Који стојите у дому Господњем, у дворима дома Бога нашега.
3. Хвалите Господа, јер је добар Господ; појте имену његову, јер је слатко.
4. *Јер Јакова изабра себи Господ, Израиља за достојање своје. [*2 Мој 19, 5; 5 Мој 7, 6.]
5. Јер познах да је велик Господ, и Господ наш сврх свијех богова.
6. Што год хоће, све Господ чини, на небесима и на земљи, у морима и у свима безданима.
7. Изводи облаке од краја земље, муње чини усред дажда, изводи вјетар из одаја његовијех.
8. *Он поби првенце у Мисиру од човјека до живинчета. [*2 Мој 12, 29; Пс 78, 51.]
9. Показа знаке и чудеса усред тебе, Мисире, на Фараону и на свијем слугама његовијем.
10. *Поби народе велике, и изгуби цареве јаке: [*4 Мој 21, 24.]
11. Сиона, цара аморејскога и Ога, цара васанскога, и *сва царства хананска; [*ИНав 12, 7.]
12. И даде земљу њихову у достојање, у достојање Израиљу, народу својему.
13. Господе, *име је твоје вјечно; Господе, спомен је твој од кољена до кољена. [*Пс 102, 12.]
14. *Јер ће судити Господ народу својему, и на слуге своје смиловаће се. [*5 Мој 32, 36.]
15. *Идоли су незнабожачки сребро и злато, дјело руку човјечијих; [*Пс 115, 4-8.]
16. Уста имају, а не говоре; очи имају, а не виде;
17. Уши имају, а не чују; нити има дихања у устима њиховијем.
18. Какви су они, онакви су и они који их граде, и сви који се уздају у њих.
19. Доме Израиљев, благосиљај Господа; доме Аронов, благосиљај Господа;
20. Доме Левијев, благосиљај Господа; који се бојите Господа, благосиљајте Господа.
21. Благословен Господ на Сиону, који живи у Јерусалиму! Алилуја!"

  "ps136": "---------------------------------
ПСАЛМИ ДАВИДОВИ
Псалам 136. 
Величање вјечне милости Божије и Божијих чуда у историји свог народа.
---------------------------------
1. Славите *Господа, јер је добар; јер је довијека милост његова; [*Пс 106, 1.]
2. Славите Бога над боговима; јер је довијека милост његова.
3. Славите господара над господарима; јер је довијека милост његова.
4. Онога, који један твори чудеса велика; јер је довијека милост његова.
5. Који је створио небеса премудро; јер је довијека милост његова.
6. Утврдио земљу на води; јер је довијека милост његова.
7. *Створио велика видјела; јер је довијека милост његова. [*1 Мој 1, 14.]
8. Сунце да управља даном; јер је довијека милост његова.
9. Мјесец и звијезде да управљају, ноћу; јер је довијека милост његова.
10. *Који поби Мисир у првенцима његовијем; јер је довијека милост његова. [*Пс 135, 8.]
11. Изведе из њега Израиља; јер је довијека милост његова.
12. Руком крјепком и мишицом подигнутом; јер је довијека милост његова.
13. Који раздвоји Црвено море; јер је довијека милост његова.
14. И проведе Израиља кроз сред њега; јер је довијека милост његова.
15. А Фараона и војску његову врже у море Црвено; јер је довијека милост његова.
16. Преведе народ свој преко пустиње; јер је довијека милост његова.
17. Поби цареве велике; јер је довијека милост његова.
18. И изгуби цареве знатне; јер је довијека милост његова.
19. Сиона, цара аморејскога; јер је довијека милост његова.
20. И Ога, цара васанскога; јер је довијека милост његова.
21. И даде земљу њихову у достојање; јер је довијека милост његова.
22. У достојање Израиљу, слузи својему; јер је довијека милост његова.
23. Који нас се опомену у понижењу нашем; јер је довијека милост његова.
24. И избави нас од непријатеља наших; јер је довијека милост његова.
25. *Који даје храну свакому тијелу; јер је довијека милост његова. [*Пс 145, 15.]
26. Славите Бога небескога; јер је довијека милост његова."

  "ps137": "---------------------------------
ПСАЛМИ ДАВИДОВИ
Псалам 137. 
Туговање сужања у Вавилону.
---------------------------------
1. На водама вавилонским сјеђасмо и плакасмо опомињући се Сиона.
2. O врбама сред њега вјешасмо харфе своје.
3. Ондје искаху који нас заробише да пјевамо, и који нас оборише – да се веселимо: „Пјевајте нам пјесму сионску.“
4. Како ћемо пјевати пјесму Господњу у земљи туђој?
5. Ако заборавим тебе, Јерусалиме, нека ме заборави десница моја.
6. Нека прионе језик мој за уста моја ако тебе не успамтим, ако не уздржим Јерусалима сврх весеља својега.
7. Напомени, Господе, *синовима Едомовијем дан јерусалимски, кад говорише: Раскопајте, раскопајте га до темеља. [*Авд 10 и даље.]
8. Кћери вавилонска, крвницо; благо ономе ко ти плати за дјело које си нама учинила!
9. Благо ономе који узме и *разбије дјецу твоју о камен. [*Ис 13, 16.]"

  "ps138": "---------------------------------
ПСАЛМИ ДАВИДОВИ
Псалам 138. 
Захвална пјесма на помоћи Божијој.
Псалам Давидов.
---------------------------------
1. Славим те, Господе, од свега срца својега, пред боговима пјевам теби.
2. Поклањам се пред светом црквом твојом, и славим име твоје, за доброту твоју и за истину твоју; јер си по сваком имену свом подигао ријеч своју.
3. У дан у који призвах, ти си ме услишио, дунуо слободу у душу моју.
4. Славиће те, Господе, сви цареви земаљски кад чују ријечи уста твојих;
5. И пјеваће путове Господње, јер је велика слава Господња.
6. *Јер је висок Господ, и види нискога, и високога издалека познаје. [*Пс 113, 5.]
7. Ако пођем у туги, ти ћеш ме оживити; на злоћу непријатеља мојих пружићеш руку своју и заклониће ме десница твоја.
8. *Господ ће свршити за мене. Господе, милост је твоја довијека; дјела руку својих не остављај. [*Флп 1, 6.]"

  "ps139": "---------------------------------
ПСАЛМИ ДАВИДОВИ
Псалам 139. 
Бог све зна и све види.
Начелнику пјевачком. Псалам Давидов.
---------------------------------
1. Господе, ти ме кушаш и знаш.
2. Ти знаш кад сједнем и кад устанем; ти знаш помисли моје издалека;
3. Кад ходим и кад се одмарам, ти си око мене, и све путове моје видиш.
4. Још нема ријечи на језику мом, а ти, Господе, гле, већ све знаш.
5. Састраг и спријед ти си ме заклонио, и ставио на ме руку своју.
6. Чудно је за ме знање твоје, високо, не могу да га докучим.
7. Куда бих отишао од духа твојега, и од лица твојега куда бих утекао?
8. *Да изађем на небо, ти си ондје. Да сиђем у пакао, ондје си. [*Ам 9, 2.]
9. Да се дигнем на крилима од зоре и преселим се на крај мора:
10. И ондје ће ме рука твоја водити, и држати ме десница твоја.
11. Да речем: Да ако ме мрак сакрије; али је и ноћ као видјело око мене.
12. *Ни мрак неће замрачити од тебе, и ноћ је свијетла као дан; мрак је као видјело. [*Јов 34, 22.]
13. Јер си ти створио што је у мени, саставио си ме у утроби матере моје.
14. Хвалим те што сам дивно саздан. Дивна су дјела твоја, и душа моја то зна добро.
15. *Ниједна се кост моја није сакрила од тебе, ако и јесам саздан тајно, откан у дубини земаљској. [*Проп 11, 5.]
16. Заметак мој видјеше очи твоје, у књизи је твојој све то записано, и дани забиљежени, кад их још није било ниједнога.
17. Како су ми недокучиве помисли твоје, Боже! Како им је велик број!
18. Да их бројим, више их је него пијеска. Кад се пробудим, још сам с тобом.
19. Да хоћеш, Боже, убити безбожника! Крвопије, идите од мене.
20. Они говоре ружно на тебе; узимају име твоје узалуд непријатељи твоји.
21. Зар да не мрзим на оне који на те мрзе, Господе, и да се не гадим на оне који устају на тебе?
22. Пуном мрзошћу мрзим на њих; непријатељи су ми.
23. Окушај ме, Боже, и познај срце моје, испитај ме и познај помисли моје.
24. И види јесам ли на злу путу, и води ме на пут вјечни."

  "ps140": "---------------------------------
ПСАЛМИ ДАВИДОВИ
Псалам 140. 
Молитва да се не падне у мрежу лукавих непријатеља.
Начелнику пјевачком. Псалам Давидов.
---------------------------------
1. Избави ме, Господе, од човјека злога, сачувај ме од насилника,
2. Који помишљају зло у срцу и сваки дан подижу рат;
3. Оштре језик свој као змија, *јед је аспидин у устима њиховијем. [*Рим 3, 13.]
4. Сачувај ме, Боже, од руку безбожничких, од насилника сахрани ме, који мисле да поткину ноге моје.
5. Охоли ми намјестише замке и пругла, метнуше ми мрежу на пут, пређу разапеше ми.
6. Рекох Господу: Ти си Бог мој, услиши, Господе, глас мољења мојега.
7. Господе, Господе, крјепки Спаситељу мој, заклони главу моју у дан ратни!
8. Не дај, Господе, безбожнику што жели, не дај му да докучи што је наумио, да се не узнесе.
9. Отров онијех што су око мене, *погибао уста њиховијех нека се обрати на њих. [*Пс 7, 16.]
10. Нека падне на њих живо угљевље; нека их он баци у огањ, у пропасти, да не устану.
11. Човјек језичан неће се утврдити на земљи, неправеднога ће злоћа увалити у погибао.
12. Знам да ће Господ показати правду невољноме и правицу убогима.
13. Да, праведни ће славити име твоје, прави ће остати пред лицем твојим."

  "ps141": "---------------------------------
ПСАЛМИ ДАВИДОВИ
Псалам 141. 
Молитва да нас Бог сачува од зла.
Псалам Давидов.
---------------------------------
1. Господе, вичем к теби, похитај к мени, чуј глас мољења мојега кад вичем к теби.
2. Нек изађе молитва моја као кад пред лице твоје, дизање руку мојих као *принос вечерњи. [*2 Мој 29, 39.]
3. Постави, Господе, стражу код језика мојега, чувај врата уста мојих.
4. Не дај срцу мојему да застрани на зле помисли, да чини дјела безбожна с људима који поступају неправедно; и да не окусим сладости њиховијех.
5. Нека ме бије праведник, то је милост; нека ме кара, то је уље за главу моју; глава моја неће се бранити, ако ће и више; него је молитва моја против злоће њихове.
6. Расуше се по каменијем врлетима судије њихове, и чуше ријечи моје како су благе.
7. Као кад ко сијече и теше, тако се разлетјеше кости наше до чељусти пакленијех.
8. Али су к теби, Господе, Господе, управљене очи моје, у тебе се уздам, немој одбацити душе моје.
9. Сачувај ме од замке коју ми метнуше, од лукавства онијех који чине безакоње.
10. Пашће у мреже своје безбожници, а ја ћу један проћи."

  "ps142": "---------------------------------
ПСАЛМИ ДАВИДОВИ
Псалам 142. 
Душа у великом страху уздише и тражи помоћ Божију.
Наук Давидов. Молитва, кад бјеше у пећини.* [*1 Сам 24, 3.]
---------------------------------
1. Гласом својим ка Господу вичем, гласом својим Господу се молим.
2. Изливам пред њим мољење своје, тугу своју пред њим казујем,
3. Кад изнемогне у мени дух мој. Ти знаш стазу моју. На путу којим ходим, сакрише ми замку.
4. Погледам надесно, и видим да ме нико не зна; нестаде ми уточишта, нико не мари за душу моју.
5. Вичем к теби, Господе; велим: Ти си уточиште моје, дио мој на *земљи живијех. [*Пс 27, 13.]
6. Чуј тужњаву моју, јер се мучим веома. Избави ме од онијех који ме гоне, јер су јачи од мене.
7. Изведи из тамнице душу моју, да славим име твоје. Око мене ће се скупити праведници кад ми учиниш добро."

  "ps143": "---------------------------------
ПСАЛМИ ДАВИДОВИ
Псалам 143. 
Молитва да нас Бог избави и да нас води.
(Седми покајнички псалам)
Псалам Давидов.
---------------------------------
1. Господе, услиши молитву моју, прими мољење моје по истини својој, услиши ме по правди својој.
2. И не иди на суд са слугом својим, *јер се неће оправдати пред тобом нико жив. [*Јов 9, 2; Пс 130, 3.]
3. Непријатељ гони душу моју, гази у прах живот мој, посађује ме у мрак, као давно помрле.
4. Трне у мени дух мој, нестаје у мени срца мојега.
5. *Помињем дане старе, пребрајам све послове твоје, размишљам о дјелима руку твојих. [*Пс 77, 5.]
6. Пружам к теби руке своје; *душа је моја као суха земља пред тобом. [*Пс 63, 1.]
7. Похитај, услиши ме; Господе, нестаје духа мојега, немој одвратити лица својега од мене; *јер ћу бити као они који одлазе у гроб. [*Пс 28, 1.]
8. Рано ми јави милост своју, јер се у тебе уздам. Покажи ми пут којим да идем, јер к теби подижем душу своју.
9. Избави ме од непријатеља мојих, Господе, к теби притјечем.
10. *Научи ме творити вољу твоју, јер си ти Бог мој; дух твој благи нека ме води по стази правој. [*Пс 25, 5.]
11. *Имена ради својега, Господе, оживи ме, по правди својој изведи из муке душу моју. [*Пс 119, 25.]
12. И по милости својој истријеби непријатеље моје, и погуби све који муче душу моју, *јер сам твој слуга. [*Пс 116, 16.]"

  "ps144": "---------------------------------
ПСАЛМИ ДАВИДОВИ
Псалам 144. 
Молитва да Бог заштити и благослови свој народ.
Псалам Давидов.
---------------------------------
1. Благословен Господ, град мој, који *учи руке моје боју, прсте моје рату, [*Пс 18, 34.]
2. Добротвор мој и ограда моја, уточиште моје и избавитељ мој, штит мој, онај у кога се уздам, који ми покорава народ мој.
3. Господе, *шта је човјек, те знаш за њ, и син смртнога, те га пазиш? [*Пс 8, 4.]
4. *Човјек је као ништа; дани су његови као сјен који пролази. [*Јов 14, 2.]
5. Господе, *савиј небеса своја и сиђи; † дотакни се гора и задимиће се. [*Пс 18, 9; † Пс 104, 32.]
6. Сијевни муњом и разагнај их; пусти стријеле своје и распи их.
7. Пружи руку своју с висине, избави ме и извади ме из воде велике, из руку туђинаца,
8. Којих уста говоре ништаве ствари, и којих је десница десница лажна.
9. Боже, *пјесму нову пјеваћу ти, у псалтир од десет жица удараћу теби, [*Пс 32, 2, 3.]
10. Који дајеш спасење царевима, и Давида, слугу својега, избављаш од љутога мача.
11. Избави ме и отми ме из руке туђинаца, којих уста говоре ништавне ствари, и којих је десница десница лажна.
12. Синови наши нека буду као *биље које весело одрасте у младости; кћери наше као ступови прекрасно израђени у двору; [*Пс 128, 3.]
13. Житнице наше пуне, обилне сваким житом; овце наше нек се множе на тисуће и на сто тисућа по становима нашим.
14. Волови наши нека буду товни; нека не буде нападања, ни бјежања, ни тужњаве по улицама нашим.
15. *Благо народу у којега је све овако! Благо народу у којега је Господ Бог! [*5 Мој 33, 29.]"

  "ps145": "---------------------------------
ПСАЛМИ ДАВИДОВИ
Псалам 145. 
Вјечна доброта Божија у његовом Царству.
Хвала Давидова.
---------------------------------
1. Узвисиваћу те, Боже мој, царе мој, благосиљаћу име твоје од вијека до вијека.
2. Сваки ћу те дан благосиљати, и хвалићу име твоје довијека и без престанка.
3. Велик је Господ, и ваља га славити, и величанство његово не може се досегнути.
4. Од кољена до кољена хвалиће дјела твоја, и силу твоју казивати.
5. O високој слави твојега величанства, и о дивним дјелима твојим размишљам.
6. Приповиједаће силу чудеса твојих, и ја ћу величанство твоје казивати.
7. Хвалиће велику доброту твоју, и правду твоју пјеваће.
8. *Податљив је и милосрдан Господ, дуго трпи и велике је милости. [*2 Мој 34, 6.]
9. Добар је Господ према свима, и жалостив на сва дјела своја.
10. Нека те славе, Господе, сва дјела твоја, и свеци твоји нека те благосиљају.
11. Нека казују славу царства твојега, и силу твоју приповиједају,
12. Да би јавили синовима људским силу твоју, и високу славу царства твојега.
13. Царство је твоје царство свијех вијекова, и влада твоја на сва кољена.
14. Господ прихвата све који падају, и *исправља све погнуте. [*Пс 146, 8.]
15. *Очи су свијех к теби управљене, и † ти им дајеш храну на вријеме; [*Пс 104, 27; † Пс 136, 25.]
16. Отвораш руку своју, и ситиш свашта живо по жељи.
17. Праведан је Господ у свијем путовима својим, и свет у свијем дјелима својим.
18. Господ је близу свијех који га призивају, свијех који га призивају у истини.
19. Жељу испуња онима који га се боје, тужњаву њихову чује и помаже им.
20. Чува Господ све који га љубе, а безбожнике све ће истријебити.
21. Хвалу Господу нека говоре уста моја, и нека благосиља свако тијело свето име његово увијек и без престанка."

  "ps146": "---------------------------------
ПСАЛМИ ДАВИДОВИ
Псалам 146. 
Вјечна вјерност Божија.
Алилуја.
---------------------------------
1. Хвали, душо моја, Господа.
2. Хвалићу Господа за живота својега, пјеваћу Богу својему док ме је год.
3. *Не уздајте се у кнезове, у сина човјечијега, у којега нема помоћи. [*Пс 118, 8, 9.]
4. *Изиђе из њега дух, и врати се у земљу своју; тај дан пропадну све помисли његове. [*Проп 12, 7.]
5. Благо ономе, којему је помоћник Бог Јаковљев, којему је надање у Господу, Богу његову,
6. Који је створио небо и земљу, море и све што је у њима; који држи вјеру увијек,
7. Чини суд онима којима се чини криво; даје храну гладнима. Господ дријеши свезане,
8. Господ отвора очи слијепима, *подиже оборене, Господ љуби праведнике. [*Пс 145, 14.]
9. *Господ чува дошљаке, помаже сироти и удовици, а пут безбожнички превраћа. [*Пс 68, 5.]
10. Господ је цар довијека, Бог твој, Сионе, од кољена до кољена. Алилуја."

  "ps147": "---------------------------------
ПСАЛМИ ДАВИДОВИ
Псалам 147. Исповиједање Бога, Избавитеља Израиљевог.
---------------------------------
1. Хвалите Господа, јер је *слатко пјевати Богу нашему, јер благоме приликује хвала. [*Пс 92, 1.]
2. Господ зида Јерусалим, сабира расијане синове Израиљеве;
3. *Исцјељује оне који су скрушена срца, и лијечи туге њихове; [*Ис 61, 1.]
4. *Избраја мноштво звијезда, и све их зове именом. [*Ис 40, 26.]
5. Велик је Господ наш и велика је крјепост његова, и разуму његову нема мјере.
6. Прихвата смјерне Господ, а безбожне понижава до земље.
7. Редом пјевајте Господу хвалу, ударајте Богу нашему у гусле.
8. Он застире небо у облацима, спрема земљи дажд, чини те расте на горама трава;
9. *Даје стоци храну њезину, и вранићима, који гракћу к њему. [*Јов 38, 41.]
10. Не мари за силу коњску, нити су му мили краци човјечији.
11. Мили су Господу они који га се боје, који се уздају у милост његову.
12. Слави, Јерусалиме, Господа; хвали Бога својега, Сионе!
13. Јер он утврђује пријеворнице врата твојих, благосиља синове твоје у теби.
14. Ограђује међе твоје миром, насићава те једре пшенице.
15. Шаље говор свој на земљу, брзо тече ријеч његова.
16. Даје снијег као вуну, сипа иње као пепео.
17. Баца град свој као залогаје, пред мразом његовијем ко ће остати?
18. Пошље ријеч своју, и све се раскрави; дуне духом својим, и потеку воде.
19. Он је јавио ријеч своју Јакову, наредбе и судове своје Израиљу.
20. *Ово није учинио ниједноме другом народу, и судова његовијех они не знају. Алилуја! [*Рим 3, 2.]"

  "ps148": "---------------------------------
ПСАЛМИ ДАВИДОВИ
Псалам 148. 
Нека сав свијет велича Господа.
Алилуја.
---------------------------------
1. Хвалите Господа на небесима, хвалите га на висини.
2. *Хвалите га, сви анђели његови, хвалите га, све војске његове! [*Пс 103, 20, 21.]
3. Хвалите га, Сунце и Мјесече, хвалите га, све звијезде сјајне!
4. Хвалите га, небеса над небесима и водо над небесима!
5. Нека хвале име Господње, јер он *заповиједа и створише се. [*Пс 33, 9.]
6. Постави их за свагда и за вавијек, даде наредбу која неће проћи.
7. Хвалите Господа на земљи, велике рибе и све бездане;
8. Огањ и град, снијег и магла, вјетар силни, који извршује ријеч његову,
9. Горе и сви хумови, родна дрвета и сви кедри,
10. Звијери и сва стока, бубине и птице крилате,
11. Цареви земаљски и сви народи, кнезови и све судије земаљске,
12. Момци и дјевојке, старци и дјеца,
13. Нека хвале име Господње; јер је само његово име узвишено, слава његова на земљи и на небу.
14. Он је узвисио рог народа својега, славу свијех светаца својих, синова Израиљевих, народа који је близу њега."

  "ps149": "---------------------------------
ПСАЛМИ ДАВИДОВИ
Псалам 149. Нека Сион велича Господа!
Алилуја.
---------------------------------
1. Појте Господу пјесму нову; хвала да му је на сабору свијетих.
2. Нека се весели Израиљ о *Створитељу свом, синови сионски нек се радују о Цару свом. [*Пс 100, 3.]
3. Нека хвале име његово покликујући, у бубањ и гусле нека му ударају.
4. Јер је мио Господу народ његов, украшава смјерне спасавајући их.
5. Нек се веселе свеци у слави, и нек се радују на постељама својим.
6. Слава је Божија у устима њиховијем, и мач с обје стране оштар у руци њиховој,
7. Да се освете народима, и покарају племена;
8. Да свежу цареве њихове у ланце, и властелу њихову у окове гвоздене,
9. И изврше на њима написани суд. Ова је част свима свецима његовијем. Алилуја!"

  "ps150": "---------------------------------
ПСАЛМИ ДАВИДОВИ
Псалам 150. 
Све што дише нека велича Господа!
Алилуја.
---------------------------------
1. Хвалите Бога у светињи његовој, хвалите га на тврђи славе његове.
2. Хвалите га према сили његовој, хвалите га према високоме величанству његову.
3. Хвалите га уз глас трубни, хвалите га уз псалтир и гусле.
4. Хвалите га с бубњем и весељем, хвалите га уз жице и орган.
5. Хвалите га уз јасне кимвале, хвалите га уз кимвале громовне.
6. *Све што дише нека хвали Господа! Алилуја! [*Пс 41, 13; Отк 5, 13.] "

  "ps151": "---------------------------------
ПСАЛМИ ДАВИДОВИ
Псалам 151.
Овај је Псалам својеручно писан, Давидов,
када се бораше сам са Голијатом,
а налази се изван броја 150 Псалама.
---------------------------------
1.Мален бејах међу браћом својом, и најмлађи у дому оца мога; пасох овце оца мојега.
2.Руке моје начинише гусле, и прсти моји саставише псалтир.
3.И ко ће јавити Господу моме? Сам Господ, Он ће сам чути.
4.Он посла Анђела Свога и узе ме од оваца оца мога, и помаза ме уљем помазања Свога.
5.Браћа су моја лепа и велика, и не благоволе у њима Господ.
6.Изиђох у сусрет туђинцу и прокле ме идолима својим.
7.А ја, истргнувши мач од њега, обезглавих га, и уклоних срамоту са синова Израиљевих."


}
